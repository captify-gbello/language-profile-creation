{"url": "https://gd.wikipedia.org/wiki?curid=36483", "text": "Coinneach Fionnlasdan\n\nB' e tidsear agus sgrìobhadair Gàidhlig a bh' ann an Coinneach Fionnlasdan (1910 - ?) (Beurla: \"Kenneth Finlayson\").\n\nRugadh Coinneach Fionnlasdan air a’ Chomraich ann an Siorrachd Rois ann an 1910. Fhuair e fhoglam ann an Àrd-sgoil Inbhir Pheofharain agus ann an Oilthigh Ghlaschu. Bha e na mhaighstir-sgoile ann an Glaschu fad iomadh bliadhna. Choisinn e duaisean airson sgeulachdan aig a’ Mhòd, agus chuireadh a-mach corra sgeulachd leis air an réidio.”\n\nChaidh a chuid sgeulachdan a mholadh le Dòmhnall Iain MacLeòid a thuirt gun robh iad am measg an fheadhainn as fheàrr a chaidh chraoladh leis a' BhBC air an rèidio. Bha e innleachdach anns an dòigh 's gun robh na sgeulachdan a' gabhail ùidh ann an smaointean nan carataran.\n\nAnn an 1954, fhuair e dàrna àite airson pìos bàrdachd (air cuspair sam bith) aig a' Mhòd. Aig a' Mhòd Nàiseanta ann an Glaschu ann an 1958, choisinn e an duais airson Sgeul Fada.\n\n", "id": "36483", "title": "Coinneach Fionnlasdan"}
{"url": "https://gd.wikipedia.org/wiki?curid=36486", "text": "Malcolm Rifkind\n\n’S e neach-poileataigs Breatannach a tha ann an Malcolm Leslie Rifkind (rugadh 21 an t-Òg-mhios 1946).\nDh'ionnsaich e lagh aig Oilthigh Dhùn Èideann agus bha e na cheachdadair aig Oilthigh Rhodesia a Deas o 1967 gu 1968.\nChaidh e na thagraiche ann an 1970 agus thaghadh e mar BhP airson Dùn Èideann Pentlands ann an 1974, far an do mhair e gus chaill e an seat aige ann an 1997.\n\nBha e ’na mhinistear sa caibineat Thòraidheach aig a’ phrìomhaire Margaret Thatcher agus aig John Major. Bha e ’na Rùnaire Stàite na h-Alba (1986-1990), ’na Rùnaire a' Chòmhdhalach (1990-1992), ’na Rùnaire an Dìon (1992-1995), agus ’na Rùnaire nan Dùthchannan Céin (1995-1997).\n\nFhad’s a bha e ’na Rùnaire Stàite na h-Alba, rinn e strì sa chaibineat airson airgead £8M sa bhliadhna fhaighinn airson leudachadh mór ann an telebhisean Gàidhlig.\n\n", "id": "36486", "title": "Malcolm Rifkind"}
{"url": "https://gd.wikipedia.org/wiki?curid=36487", "text": "Stìomrabhagh\n\n’S e baile tréigte a tha ann an Stìomrabhadh, ann an ceann a deas nan Loch ann an Leòdhas, air taobh a tuath Loch Sealg, aig NB346115, 2km iar air Orasaigh. Bha uaireigin mu 200 daoine a’ tàbh ann, agus tha na tobhtaichean ri’m faicinn fhathast.\n\nAnn an 1843 chaidh na daoine a fhuadach às na bailtean Orasaigh agus Leumrabhadh gus àite fhàgail do chaoraich air Oidhreachd na Pàirce. Cha deach Stìomrabhadh a fhuadach aig an àm sin, ach chaidh a ghearradh dheth seach nach robh daoine eile faisg. Ann an 1857 ri linn leudachaidh ùir air àireamh nan caorach, chaidh na croitearan a fhuadach bho Stìomrabhagh gu Leumrabhadh. B’ e sin am fuadach mu dheireadh air Oidhreachd na Pàirce. Às déidh a’ Chogaidh Mhóir chaidh cuid de shliochd nan daoine a chaidh am fuadach air ais dhan bhaile agus bha iad a’ fuireach ann fad fichead bliadhna. Ach cha d’fhuair iad rathad no taic sam bith bho na h-ùghdarrasan, agus mu dheireadh b’fheudar dhaibh falbh ann an 1940, aig àm an Dàrna Cogaidh.\n\n\n", "id": "36487", "title": "Stìomrabhagh"}
{"url": "https://gd.wikipedia.org/wiki?curid=36488", "text": "Vera Rubin\n\nB' e reuladair às na Stàitean Aonaichte a bha ann am Vera Rubin. Bha i ainmeil airson a taisgealadh gu bheil reultan air òir an reul-chriosa a' gluasad nas luaithe na bha dùil. Treòraich a taisgealadh luchd-saidheans a' bhith stutha dorcha a mholadh.\n\nBha i na h-oileanach aig Colaiste Vassar, Oilthigh Chornell agus Oilthigh Georgetown far an do sgrìobh i an tràchdas aice agus theagaisg i deich bliadhna. Dh'imrich i don Institiud Charnegie ann an 1965.\n\nBhuannaich i am Bonn Nàiseanta Saidheans (na Stàitean Aonaichte) ann an 1981 agus Bonn Òir a' Chomann Rìoghail Reul-Eòlais ann an 1996, a' chiad bhean an dèidh do Charoline Herschel ann an 1828.\n", "id": "36488", "title": "Vera Rubin"}
{"url": "https://gd.wikipedia.org/wiki?curid=36489", "text": "Matthew W. Taylor\n\n'S e cleasaiche à Flint, Michigan sna Stàitean Aonaichte a tha ann am Matthew William Taylor Rugadh e 31 an Dùbhlachd 1966).\n", "id": "36489", "title": "Matthew W. Taylor"}
{"url": "https://gd.wikipedia.org/wiki?curid=36490", "text": "Cùil Rathain\n\n'S e baile beag air Caol Chataibh faisg air Luirg ann an Cataibh (Siorrachd Rois ro 1974) a tha ann an Cùil Rathain (Beurla: \"Culrain\").\n\nTha Caisteal Chàrbasdail faisg air. Thog Weatherley and Jones e ann an 1910 agus 1911 airson a' Bhan-diùc bhan-dubhairiche Chataibh an dèidh do chaochail a fear. Chaidh e na ostail-òigridh ach dhùineadh e ann an 2014 agus reiceadh e ann an 2016.\n\nTha stèisean-rèile ann air Loidhne a' Chinn a Tuath eadar Àird Ghaoithe agus Inbhir Sin.\n", "id": "36490", "title": "Cùil Rathain"}
{"url": "https://gd.wikipedia.org/wiki?curid=36492", "text": "Sgìre Raoird\n\n'S e baile beag ann an Cataibh a tha ann an Sgìre Raoird (Beurla: \"Rogart\").\n\nTha stèisean-rèile Sgìre Raoird ann am Baile an Tràill air Loidhne a' Chinn a Tuath eadar Luirg agus Goillspidh.\n", "id": "36492", "title": "Sgìre Raoird"}
{"url": "https://gd.wikipedia.org/wiki?curid=36495", "text": "Inbhir Sin\n\n'S e baile beag air a' Chaoil Chataich ann an Cataibh a tha ann an Inbhir Sin (Beurla: \"Invershin\").\n\nTha stèisean-rèile ann air Loidhne a' Chinn a Tuath eadar Cùil Rathain agus Luirg.\nThogadh an drochaid-rèile Sin, no drochaid-rèile Òicill, thar a' Chaoil Chataich ann an 1867 leis a' Chompanaidh Rèile Chataibh. Tha i a' ceangal Inbhir Sin ri Cùl Rathain agus 's e an drochaid mu dheireadh ro Drochaid a' Bhanna a th'innte.\n", "id": "36495", "title": "Inbhir Sin"}
{"url": "https://gd.wikipedia.org/wiki?curid=36496", "text": "Cill Donnain, Cataibh\n\n'S e baile beag agus parraist dlùth air Bun Ilidh a tha ann an Cill Donnain (Beurla: \"Kildonan\").\n\nTha e ainmeil airson Baile an Òir, campa a thogadh ann am Boile an Òir Cataibh ann an 1869 nuair a cheadaich an Oighreachd Chataibh òr às-tharraing às an uillt Chill Donnain agus Suisgill.\n\nTha stèisean-rèile ann air Loidhne a' Chinn a Tuath eadar Bun Ilidh agus Ceann a' Bhràiste.\n", "id": "36496", "title": "Cill Donnain, Cataibh"}
{"url": "https://gd.wikipedia.org/wiki?curid=36497", "text": "Ceann a' Bhràiste\n\n'S e baile beag ann an Srath Ilidh ann an Cataibh a tha ann an Ceann a' Bhràiste (Beurla: \"Kinbrace\").\nTha iarsmaidhean nam bothan ro-eachdraidheil agus taigh-talmhainn faisg air.\nTha stèisean-rèile ann air Loidhne a' Chinn a Tuath eadar Cill Donnain agus Fors An-Àird.\n", "id": "36497", "title": "Ceann a' Bhràiste"}
{"url": "https://gd.wikipedia.org/wiki?curid=36498", "text": "Fors An-Àird\n\n'S e baile beag ann an Dùthaich MhicAoidh ann an Cataibh a tha ann am Fors An-Àird (Beurla: \"Forsinard\").\n\nTha stèisean-rèile ann air Loidhne a' Chinn a Tuath eadar Ceann a' Bhràiste agus Allt nam Breac. Tha togalach na stèisean na ionad luchd-tadhail a-nis.\n", "id": "36498", "title": "Fors An-Àird"}
{"url": "https://gd.wikipedia.org/wiki?curid=36500", "text": "Caladal nan Gall\n\n'S e baile ann an Gallaibh a tha ann an Caladal nan Gall (Beurla: \"Scotscalder\").\n\nTha stèisean-rèile ann air an Loidhne a' Chinn a Tuath eadar Allt nam Breac agus Snaidhm Georgemas. \n\nTha càrn mòr, Sithean Harraig, mu leth-mhìle a tuath air Caladal nan Gall. Smaoinicheadh gum bu dòcha bu borg a bh' ann, ach dhearbhaich sgrùdadh ann an 1981 gum bu càrn a bh' ann.\n", "id": "36500", "title": "Caladal nan Gall"}
{"url": "https://gd.wikipedia.org/wiki?curid=36501", "text": "Snaidhm Georgemas\n\n'S e stèisean-rèile ann an Gallaibh a tha ann an Snaidhm Georgemas (Beurla: \"Georgemas Junction\").\n\nTha e air Loidhne a' Chinn a Tuath eadar Caladal nan Gall agus Inbhir Ùige. 'S ann ris an loidhne do dh'Inbhir Theòrsa a th' ann an snaidhm.\n\n", "id": "36501", "title": "Snaidhm Georgemas"}
{"url": "https://gd.wikipedia.org/wiki?curid=36504", "text": "Gil Paterson\n\n'S e neach-poileataigs à Alba a tha ann an Gil Paterson BPA.\n\nRugadh e ann an 1942.\nThaghadh e mar BhPA airson Meadhan na h-Alba ann an 1999. Chaill e e ann an 2003 agus thaghadh e airson Alba an Iar ann an 2007 agus Bruach Chluaidh agus Muileann-Gaidh ann an 2011.\nTha e na bhall Pàrtaidh Nàiseanta na h-Alba.\n", "id": "36504", "title": "Gil Paterson"}
{"url": "https://gd.wikipedia.org/wiki?curid=36505", "text": "Jackson Carlaw\n\n'S e neach-poileataigs à Alba a tha ann an Jackson Carlaw BPA.\n\nRugadh e ann an 1959.\nThaghadh e mar BhPA airson Alba an Iar ann an 2007 agus A' Choille Shear ann an 2016.\nTha e na bhall Pàrtaidh Tòraidheach na h-Alba.\n", "id": "36505", "title": "Jackson Carlaw"}
{"url": "https://gd.wikipedia.org/wiki?curid=36506", "text": "Ruth Maguire\n\n'S e neach-poileataigs à Alba a tha ann an Ruth Maguire BPA.\n\nBha i na h-oileanach aig Sabhal Mòr Ostaig agus dh'obair i ann an teicneòlas agus ann an teiripe mus do thaghadh i mar BhPA airson Coineagan a Deas ann an 2016.\nTha i na ball Pàrtaidh Nàiseanta na h-Alba.\n\nTha athair, Iain Finnie, cuideachd na BhPA airson na Gàidhealtachd agus nan Eilean.\n", "id": "36506", "title": "Ruth Maguire"}
{"url": "https://gd.wikipedia.org/wiki?curid=36507", "text": "Kenneth Gibson\n\n'S e neach-poileataigs à Alba a tha ann an Kenneth Gibson BPA.\n\nRugadh e ann an 1961. Bha e na bhall liosta ann am Pàrlamaid na h-Alba airson Glaschu eadar 1999 agus 2003.\nThaghadh e mar BhPA airson Coineagan a Tuath ann an 2007.\nTha e na bhall Pàrtaidh Nàiseanta na h-Alba.\n", "id": "36507", "title": "Kenneth Gibson"}
{"url": "https://gd.wikipedia.org/wiki?curid=36508", "text": "Stuart McMillan\n\n'S e neach-poileataigs à Alba a tha ann an Stuart McMillan BPA.\n\nRugadh e ann am Barrow-in-Furness ann an 1972.\nBha e na oileanach aig Oilthigh Obar Thatha far an do dh'ionnsaich e gnìomhachas .\nDh'obair e mar rannsaiche agus manaidsear-oifise mus do thaghadh e mar BhPA airson Alba an Iar ann an 2007 agus Grianaig agus Inbhir Chluaidh ann an 2016.\nTha e na bhall Pàrtaidh Nàiseanta na h-Alba.\n", "id": "36508", "title": "Stuart McMillan"}
{"url": "https://gd.wikipedia.org/wiki?curid=36509", "text": "George Adam\n\n'S e neach-poileataigs à Alba a tha ann an George Adam BPA.\n\nRugadh e ann an 1969.\nThaghadh e mar BhPA airson Pàislig ann an 2011.\nTha e na bhall Pàrtaidh Nàiseanta na h-Alba.\n", "id": "36509", "title": "George Adam"}
{"url": "https://gd.wikipedia.org/wiki?curid=36510", "text": "Tom Arthur\n\n'S e neach-poileataigs à Alba a tha ann an Tom Arthur BPA.\n\nRugadh e ann am Pàislig ann an 1985 agus bha e na oileanach aig Oilthigh Ghlaschu far an do dh'ionnsaich e ceòl.\nDh'obair e mar thidsear ciùil agus stiùiriche chompanaidh mus do thaghadh e mar BhPA airson Siorrachd Rinn Friù a Deas ann an 2016.\nTha e na bhall Pàrtaidh Nàiseanta na h-Alba.\n", "id": "36510", "title": "Tom Arthur"}
{"url": "https://gd.wikipedia.org/wiki?curid=36511", "text": "Rona Mackay\n\n'S e neach-poileataigs à Alba a tha ann an Rona Mackay BPA.\n\nDh'obair i mar neach-aithris agus neach-cuideachaidh pàrlamaideil mus do thaghadh i mar BhPA airson Srath Chelbhinn agus Bearsden ann an 2016.\nTha i na ball Pàrtaidh Nàiseanta na h-Alba.\n", "id": "36511", "title": "Rona Mackay"}
{"url": "https://gd.wikipedia.org/wiki?curid=36512", "text": "Mary Fee\n\n'S e neach-poileataigs à Alba a tha ann am Mary Fee BPA.\n\nRugadh i ann an 1954.\nDh'obair i airson British Telecom agus Tesco mus do thaghadh i mar BhPA airson Alba an Iar ann an 2011.\nTha i na ball Pàrtaidh Làbarach na h-Alba.\n", "id": "36512", "title": "Mary Fee"}
{"url": "https://gd.wikipedia.org/wiki?curid=36513", "text": "Neil Bibby\n\n'S e neach-poileataigs à Alba a tha ann an Neil Bibby BPA.\n\nRugadh e ann an 1983.\nThaghadh e mar BhPA airson Alba an Iar ann an 2011.\nTha e na bhall Pàrtaidh Làbarach na h-Alba.\n", "id": "36513", "title": "Neil Bibby"}
{"url": "https://gd.wikipedia.org/wiki?curid=36514", "text": "Maurice Corry\n\n'S e neach-poileataigs à Alba a tha ann am Maurice Corry BPA.\n\nDh'obair e mar shaighdear mus do thaghadh e mar BhPA airson Alba an Iar ann an 2016.\nTha e na bhall Pàrtaidh Tòraidheach na h-Alba.\n", "id": "36514", "title": "Maurice Corry"}
{"url": "https://gd.wikipedia.org/wiki?curid=36515", "text": "Maurice Golden\n\n'S e neach-poileataigs à Alba a tha ann am Maurice Golden BPA.\n\nBha e na oileanach aig Oilthigh Dhùn Dè agus dh'obair e mar neach-iomairt airson Keep Scotland Beautiful. Bha e na thagraiche airson an fhrith-thaghaidh Ghleann Rathais ann an 2008 mus do thaghadh e mar BhPA airson Alba an Iar ann an 2016.\nTha e na bhall Pàrtaidh Tòraidheach na h-Alba.\n", "id": "36515", "title": "Maurice Golden"}
{"url": "https://gd.wikipedia.org/wiki?curid=36516", "text": "Jamie Greene\n\n'S e neach-poileataigs à Alba a tha ann an Jamie Greene BPA.\n\nThaghadh e mar BhPA airson Alba an Iar ann an 2016.\nTha e na bhall Pàrtaidh Tòraidheach na h-Alba.\n", "id": "36516", "title": "Jamie Greene"}
{"url": "https://gd.wikipedia.org/wiki?curid=36518", "text": "Briseadh na h-Eaglaise (1843)\n\nB' e tachartas cudromach ann an eachdraidh na Gàidhealtachd agus na h-Alba anns an fharsaingeachd a bh' ann am Briseadh na h-Eaglaise (Beurla: \"Disruption of 1843\"). B' e sgaradaireachd ann an Eaglais na h-Alba a bh' ann. Ann an 1843, dh'fhàg 450 ministearan Eaglais na h-Alba (Eaglais Stéidhte), oir cha robh iad ag aontachadh ris an dàimh eadar an eaglais agus an stàit, agus chaidh An Eaglais Shaor a stèidheachadh. \n", "id": "36518", "title": "Briseadh na h-Eaglaise (1843)"}
{"url": "https://gd.wikipedia.org/wiki?curid=36523", "text": "George Paget Thomson\n\nB' e eòlaiche-fiosaig à Sasainn a bha ann an George Paget Thomson.\n\nRugadh e ann an Cambridge ann an 1892 agus bha e na oileanach aig Oilthigh Chambridge far an do dh'ionnsaich e matamataig agus fiosaigs.\nNuair an do thòisich an Cogadh Mòr bha e na shaighdear anns an Fhraing agus rannsaich e aero-dhionamaigeachd ann am Farnborough. Dh'obair e aig Oilthigh Chambridge an dèidh don cogadh agus chaidh e na ollamh aig Oilthigh Obar Dheathain ann an 1921, far an do rinn e an obair a bhuannaich dha an Duais Nobel.\nDhearbhaich e gu bheil eileagtronan a' dol a-mach mar thuinn nuair a thèid iad tro siteachan taine de mheatailt.\nDh'imrich e do Colaiste Impireil Lunnainn ann an 1930 far an do mhair e gu 1962 agus rannsaich e fiosaigs niùclasach. Tha e ainmeil airson an Duais Nobel aige a bhuannaich e còmhla ri Clinton Davisson agus airson na h-obrach aige air sgaoileadh dealain ann an gasan. \nBha athair, J. J. Thomson, cuideachd na eòlaiche-fiosaig agus bhuannaich esan cuideachd an Duais Nobel ann am Fiosaigs ann an 1906.\n", "id": "36523", "title": "George Paget Thomson"}
{"url": "https://gd.wikipedia.org/wiki?curid=36526", "text": "Liosta nan tuineachaidhean ann an Cataibh\n", "id": "36526", "title": "Liosta nan tuineachaidhean ann an Cataibh"}
{"url": "https://gd.wikipedia.org/wiki?curid=36529", "text": "Ferdinand Marcos\n\nB' e ceann-suidhe nan Eilean Filipineach a bha ann am Ferdinand Emmanuel Edralin Marcos.\n\nRugadh e ann an Sarrat, anns na h-Eileanan Filipineach, agus bha e na cheann-suidhe eadar 30 an Dùbhlachd 1965 agus 25 an Gearran 1986. Leig e a dhreuchd suas ann an 1986 an dèidh do sluagh-fhianaisean agus theich e gu na Stàitean Aonaichte.\nChaochail e ann an Hawaii ann an 1989. \nChaidh e a thìodhlachadh anns na h-Eileanan Filipineach ann an 2016.\n", "id": "36529", "title": "Ferdinand Marcos"}
{"url": "https://gd.wikipedia.org/wiki?curid=36531", "text": "Emma Harper\n\n'S e neach-poileataigs à Alba a tha ann an Emma Harper BPA.\n\nDh'obair i mar bhanaltram sna Stàitean Aonaichte agus Alba, is thrèan i banaltraman ann an Alba a Iar-Dheas mus do thaghadh i mar BhPA airson Alba a Deas anns an 2016.\nTha i na ball Pàrtaidh Nàiseanta na h-Alba.\n", "id": "36531", "title": "Emma Harper"}
{"url": "https://gd.wikipedia.org/wiki?curid=36533", "text": "Johannes Kepler\n\nB' e reuladair às a' Ghearmailt a bha ann an Johannes Kepler.\n\nRugadh e ann am Weil der Stadt agus bha e na oileanach aig Oilthigh Thübingen. Dh'obair e ann an Graz eadar 1594 agus 1600, far an do sgrìobh e \"Mysterium Cosmographicum\". Dh'imrich e do Phràg ann an 1600 gus còmhla ri Tycho Brahe ag obair, ach chaochail Brahe ann an 1601. Ann am Pràg sgrìobh Kepler \"Astronomia Nova\", a tha a' toirt cunntas air na laghan aig Kepler mu ghluasad nam planaidean. Dh'imrich e do Ghraz ann an 1611 agus dh'obair e cuideachd ann an Linz, Sagan agus Regensburg far an do chaochail e ann an 1630.\n", "id": "36533", "title": "Johannes Kepler"}
{"url": "https://gd.wikipedia.org/wiki?curid=36534", "text": "Canon Kenyon Wright\n\nB' e diadhach, miseanaraidh agus cathraiche Co-chruinneachadh Bun-reachdail na h-Alba a bha ann an Canon Kenyon Wright.\n\nRugadh e ann am Pàislig ann an 1932.\nChaidh e do na h-Innseachan far an robh e na mhiseanaraidh ann an 1955.\nChaidh e na stiùiriche ministrealachd bhailteil aig Cathair-Eaglais Choventry ann an 1974.\nThill e do dh'Alba ann an 1981 agus bha e na chathraiche co-chruinneachadh bun-reachdail na h-Alba a leasaich am plana airson tiomnadh cumhachdan.\nChaochail e ann an 2017.\n\nChaidh e na bhall OBE ann an 1999.\n", "id": "36534", "title": "Canon Kenyon Wright"}
{"url": "https://gd.wikipedia.org/wiki?curid=36535", "text": "Otto Stern\n\nB' e eòlaiche-fiosaig às a' Ghearmailt a bha ann an Otto Stern.\nTha e ainmeil airson na deuchainn Stern–Gerlach, air an do dh'obair e còmhla ri Walter Gerlach, a dhearbhaich gur ann cuantamach a tha astar-mheud oisinneach.\n\nRugadh e ann an Silesia (anns a' Phòlainn a-nis) agus dh'ionnsaich e fiosaigs aig Oilthigh Bhreslau. Theagaisg e aig ETH Zürich, Oilthigh Phràg, Oilthigh Fhrankfurt agus Oilthigh Rostock. Chaidh e na ollamh aig Oilthigh Hamburg ann an 1923 agus dh'imrich e do Phittsburgh aig an Carnegie Institute of Technology ann an 1933. Bhuannaich e an Duais Nobel ann am Fiosaigs ann an 1943. Chaochail e ann an 1969. \n", "id": "36535", "title": "Otto Stern"}
{"url": "https://gd.wikipedia.org/wiki?curid=36536", "text": "Lord Rayleigh\n\nB' e eòlaiche-fiosaig à Sasainn a bha ann an John William Strutt, am Morair Rayleigh.\n\nTha e ainmeil airson an taisgealadh argoin còmhla ri William Ramsay agus bhuannaich e an Duais Nobel ann am Fiosaigs ann an 1904 airson na h-obrach aige air dlùths nan gas as cudromaiche agus an taisgealadh argoin. Bhuannaich Ramsay an Duais Nobel ann an Ceimigeachd ann an aon bliadhna.\n\nRugadh e ann an 1842 agus dh'ionnsaich e matamataig aig Oilthigh Chambridge far an do deach e na cho-eòlaiche ann an 1866. Chaochail athair ann an 1873 's chaidh e na Threas Morair Rayleigh agus thill e don oighreachd aige. Thug e rianachd na h-oighreachd do bhràthair ann an 1876 agus chaidh e na ollamh aig Oilthigh Chambridge. \nDh'imrich e do dh' Institiud Rìoghail ann an Lunnainn ann an 1887.\n\nPhòs e Evelyn Balfour, piuthar Arthur Balfour. Bha am mac, Robert Strutt, 4mh Morair Rayleigh, cuideachd na eòlaiche-fiosaig. \n", "id": "36536", "title": "Lord Rayleigh"}
{"url": "https://gd.wikipedia.org/wiki?curid=36537", "text": "Àrainn-lìn\n\n'S e cruinneachadh làraich-lìn le ainm na h-àrainne cumanta a tha ann an àrainn-lìn.\n\n'S e pàirt mu dheireadh an ainm, mar eisimpleir .uk no .com no .scot, a tha toirt an àrainn-lìn leibheil as àirde. Tha liosta gach ainm-àrainn leibheil as àirde aig an Internet Assigned Names Authority. Tha mu 200 còdan dùthcha le dà litir, mar .uk agus .de, agus mòran còdan coitcheann mar .microsoft no .helsinki. Tha na còdan dùthcha a' leantail ISO-3166-1 a-mach on Rìoghachd Aonaichte, a tha cleachdadh .uk an àite .gb.\n", "id": "36537", "title": "Àrainn-lìn"}
{"url": "https://gd.wikipedia.org/wiki?curid=36544", "text": "Nimíipuu\n\n’S e gnàth-mhuinntir Aimeireagach a tha ann an Nimíipuu ([nimiːpuː]; “\"Nez Perce\"” sa Bheurla). Tha iad às na crìochan eadar Washington, Idaho, agus Oregon anns na Stàitean Aonaichte. Tha tèarmann thùsanach nan Nimíipuu ann an Idaho.\n\n’S e cànan Sahaptian a tha ann an cànan nan Nimíipuu. Tha an cànan aig nas lugha na ceud daoine san latha an-diugh; tha Beurla aig a h-uile daoine.\n\nSa 19mh Linn, thàinig tuinichean geala do dhùthaich nan Nimíipuu. Bha feadhainn aca ag iarraidh tuathanas a dhèanamh air an talamh torrach agus bha daoine eile ag iarraidh òr a thochladh. Cha robh an ùghdarras poblach a’ cur casaid às leth nan tuinichean a rinn eucoir air na Nimíipuu. Ann an 1877, thionndaidh corra dhuine òg Nimíipuu gu ainneart, gus muirt an càirdean a dhìoghladh. Thàinig air 750 Nimíipuu teicheadh. Rinn iad corr math is mìle mìle astair, tro Idaho, Wyoming, agus Montana. Bha aca ri sabaid ris an armailt gu tric: aig \"White Bird Canyon\", \"Camas Meadows\", agus am \"Big Hole\". Bha iad ag iarraidh fuireach còmhla ris na Apsáalooke (“Crow” sa Bheurla), gnàth-mhuinntir Mhontana, ach cha b’ urrainn dhaibh oir bha feagal air na h-Apsáalooke ro pheanasadh bho ùghdarrais nan Stàitean Aonaichte. Lorg na fògarraich Nimíipuu tèarmann còmhla ri Sitting Bull agus na Lakȟóta (“\"Sioux\"” sa Bheurla) ann an Canada, ach chaill iad Blàr Mhonaidh Bear Paw faisg air crìoch Chanada. Theich White Bird, ceann-feachd Nimíipuu, agus feadhainn eile do Chanada an dèidh sin, ach ghèill na cinn-fheachd eile don t-seanarail Aimeireagach, Nelson A. Miles. Tha an òraid liubhairt a rinn aonan dhiubh, Chief Joseph, ainmeil fhathast.\n\nGed a gheall an seanarail gum b’ urrainn do na Nimíipuu tilleadh don dùthaich aca, cha do leig an t-ùghdarras Aimeireagach. B’ fheudar don Nimíipuu fuireach ann an Oklahoma; chaochail mòran daoine leis an acras is an galar.\n\n", "id": "36544", "title": "Nimíipuu"}
{"url": "https://gd.wikipedia.org/wiki?curid=36546", "text": "Gath (iris)\n\nB' e Gath an t-ainm air iris sa Ghàidhlig a bha foillsichte le Gath Earranta. Mar ionadach an iris \"Gairm\", chaidh a' chiad eagran \"Gath\" fhoilleachadh san Lùnastail 2003. Bha sgeulachdan, aistidhean, agus bàrdachd anns gach eagran; chaidh a bharrachd air 500 sgeulachdan fhoilleachadh. Bhuilich Bòrd na Gàidhlig maoineachadh calpa agus dh'fhoillsicheadh \"Gath\" gu leth bliadhna eadar 2003 is 2008. Dh'fhoillsich Crìsdean Whyte, Aonghas Phàdraig Caimbeul, Maoilios Caimbeul, Meg Bateman, Aonghas Dubh MacNeacail, Iain Moireach, Alison Lang, Moray Watson, Rob Shirley, Fionnlagh MacLeoid, Gregor Addison agus Eilidh Rosach anns an iris. B' e Dòmhnall E. Meek, Jo NicDhomhnaill agus Richard Cox a bh' anns an deasaichean.\n\nTha an t-ainm \"Gath\", tiotal na h-iris, a' comharrachadh sreath solais, m.e. \"gath na greine\".\n", "id": "36546", "title": "Gath (iris)"}
{"url": "https://gd.wikipedia.org/wiki?curid=36547", "text": "Àrasaig\n\n'S e baile beag ann an Loch Abar a tha ann an Àrasaig (Beurla: \"Arisaig\").\n\nTha dà stèisein-rèile ann air Rathad Iarainn nan Eilean, aon ann an Àrasaig fhèin eadar Stad-rèile Bhiasdail agus Mòrar, a thogadh ann an 1901, agus stèisean eile, Stèisean Bhiasdail, eadar Àrasaig agus Loch Ailleart.\n\nTha Àrasaig air an rathad A830 eadar An Gearasdan agus Malaig, agus rinn Còmhdhail Alba an A830 eadar Àrasaig agus Loch nan Uamh dùbailte ann an 2009.\n\nTha am MV Sheerwater a' toirt seirbheisean aiseig do na h-Eileanan Tarsainn.\n\nThogadh Taigh Àrasaig ann an 1863, chaidh e ath-thogail ann an 1937 an dèidh do teine, agus bha e na ionad-trèanaidh sònraichte don Special Operations Executive san Dàrna Cogadh. Thogadh Stad-rèile Bhiasdail mar stad prìobhaideach airson an taighe ann an 1907, ach tha e fosgailte ri luchd-siubhail. \n\nChaochail Alasdair mac Mhaighstir Alasdair an seo agus chaidh e a thìodhlacadh anns an cladh.\n", "id": "36547", "title": "Àrasaig"}
{"url": "https://gd.wikipedia.org/wiki?curid=36549", "text": "Mòrar\n\n'S e baile beag ann an Loch Abar faisg air Loch Mhòrair a tha ann am Mòrar (Beurla: \"Morar\").\n\nTha stèisean-rèile ann air Rathad Iarainn nan Eilean eadar Àrasaig agus Malaig. Dh'fhosgail e ann an 1901. Tha stèisean cumhachd beag air an Abhainn Mòrar. Thogadh e ann an 1948.\n", "id": "36549", "title": "Mòrar"}
{"url": "https://gd.wikipedia.org/wiki?curid=36557", "text": "Na Lochan, Leòdhas\n\n’S e sgìre ann an Leòdhas a tha anns Na Lochan, timcheall air Loch Eireasort, air taobh an ear an eilein, deas air Steòrnabhagh.\n\nB’e seo fear de na ceithear paraistean air an robh sgìrean-clàraidh an Riaghaltais stéidhte, ach san latha an diugh ’s e sgìrean-clàraidh fa leth a tha anns Na Lochan a Tuath agus Na Lochan a Deas.\n\n", "id": "36557", "title": "Na Lochan, Leòdhas"}
{"url": "https://gd.wikipedia.org/wiki?curid=36563", "text": "Cowdenbeath (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Cowdenbeath.\n\nChruthaicheadh i ann an 2011 o phàirtean de Dùn Phàrlain an Ear. Tha Cowdenbeath fhèin, Ros Fhìobh, Inbhir Chèitinn, Port na Banrighinn a Tuath, Cailtidh, Bàgh Dhealgadaidh agus Loch Geallaidh san sgìre seo.\n\nTha i ann an crìch ri Fìobh Meadhanach agus Gleann Rathais, Cair Chaladain, Dùn Phàrlain agus Siorrachd Pheairt a Deas agus Siorrachd Cheann Rois.\n\nBhuannaich Alex Rowley, leas-cheannard Pàrtaidh Làbarach na h-Alba, an sgìre seo ann am frith-thaghadh ann an 2014 an dèidh do chaochail Helen Eadie. Chaill e an seat do Annabelle Ewing anns an Taghadh Albannach 2016.\n", "id": "36563", "title": "Cowdenbeath (sgìre Phàrlamaid na h-Alba)"}
{"url": "https://gd.wikipedia.org/wiki?curid=36564", "text": "Colaiste Swarthmore\n\nIs colaiste phrìobhaideach ann am Pennsylvania, stèidhichte ann an 1864, a tha ann an colaiste Swarthmore ([] no []). Bha na stèidheadairean nan Cuaigearan, ach tha a' cholaiste neo-eaglaisich a-nis.\n", "id": "36564", "title": "Colaiste Swarthmore"}
{"url": "https://gd.wikipedia.org/wiki?curid=36588", "text": "Siorrachd Chlach Mhanann agus Dùn Bhlàthain (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Siorrachd Chlach Mhanann agus Dùn Bhlàthain (Beurla: \"Clackmannanshire and Dunblane\").\n\nChruthaicheadh i ann an 2011 o phàirtean de dh' Ochail. Tha Siorrachd Chlach Mhanainn agus Dùn Bhlàthain fhèin agus Drochaid Ailein san sgìre seo.\n\nTha i ann an crìch ri Sruighlea, Dùn Phàrlain agus Siorrachd Pheairt a Deas agus Siorrachd Cheann Rois.\n", "id": "36588", "title": "Siorrachd Chlach Mhanann agus Dùn Bhlàthain (sgìre Phàrlamaid na h-Alba)"}
{"url": "https://gd.wikipedia.org/wiki?curid=36593", "text": "A' Ghort Mòr\n\nThàinig Gort Mòr (ann an Gàidhlig na h-Èireann: \"an Gorta Mór\", []) a dh’ Èireann ann an 1845 agus dh'fhuirich e gu ruige 1852. Bhàis a barrachd air millean Èireannach—faisg air seachdamh àireimh sluaigh na h-Èireann—leis an acras no le cùisean co-cheangailte.\n\nThàinig gaiseadh a' bhuntàta air feadh na h-Èireann, agus bha mòran daoine bochd a' crochadh sa bhuntàta airson bìdh. (Bha gaiseadh a’ bhuntàta ann air feadh an Eòrpa, ach bha gort mòr a-mhàin ann an Èireann do bhrìgh sin). Cha tug an ùghdarras Breatannach, fo uachdranas a bha Èirinn, biadh do daoine tinne leis an acras. \n\nGu co-rèireach, bhàis àireamh Èireannach nas motha ann am \"Bliain an Áir\" (Bliadhna an Àr) ann an 1740 agus 1741, gort eile le fàilleadh buain a’ bhuntàta is nan gràinnean. Gidheadh, tha a' ghort air sgàil mòr a chur air an eachdraidh na h-Èireann. Chaochail a' ghort gu maireannach eòlas-sluaigh, poileataigs, agus cultar an eilein. Ghabh a' ghort a-steach dualchas nan Èireannach is an sliochd agus bhrosnaich e gluasaidh fèin-riaghlach is Èireann Aonaichte. Làidrich an nàimhdeas eadar na h-Èireannaich is na riaghaltas Breatannach. Dh'àrdaich frionas cinnidh is creideamh agus neartaich nàiseantachas Èireannach ann an Èireann agus an sliochd Èireannach anns na Stàitean Aonaichte agus ann an dùthchannan eile. \n\nThug iasgaich Bhasgaich am buntàta, às an t-Saoghal Ùr, a dh' Èireann ann an 16mh linn. Ged a tha am buntàta glè thairbheach, rinn àiteachadh gum b' urrainn do tuilleadh daoine fuireach air an fhearann nas lugha. Mheudaich an àireamh-shluaigh gu h-obann–bho trì millean gu h-ochd millean—eadar 1800 is tòisich na goirte.\n\nAig an aon àm, bha na h-uachdaran (mar a bha ann an Gàidhealtachd na h-Alba) air mòran daoine fhuadachadh oir a bha a' sprèidh agus na caoraich nas buannachdail, bhon fhearann nas torrach gu sònraichte. Bha mòr-chuid neo-làthaireach; mar sin, dh'fhàg a' phrothaid an dùthaich—faisg air £800,000 gach bliadhna. Bha 60,000 acaire aig feadhainn, ach cha robh tèarainteachd teanantachd no còirean eile aig na tuathanaich. Ann an deicheadan gus a' ghort, dh'fhàs roinn an fhearainn gu nas neo-ionnannas. Bha an dùmhlachd-sluaigh as àirde aig am fearann as mì-thorrach san dùthaich, càrnach slèibhtean an iar agus an deas, far an do dh’fhuirich Gàidheil Èireannaich is Caitligich. \n\nAnns an sgìrean seo, bha mòran daoine ag ithe buntàta agus beagan bainne togalach a-mhàin. Thog iad muice no gràn, ach màl a phàigheadh a-mh`àin. Nuair a bha buntàta gu leòr, bu dòigh-ithe freagarrach a bha ann; bha na h-Èireannaich nas àirde na na Breatannaich ri linn seo. Ma-tà, bha iadsan a' crochadh ri deagh bhuain a' bhuntàta airson mairsinn beò.\n\nBha an Èirinn na basgaid-arain Shasainn; às-phortaich i bà, muice, ìm, agus gràn.\n\n’S \"oomycete\" a tha ann am \"Phytophora infestans\". (Chan e fungas a tha ann idir.) Dùthchasach air an t-Saoghal Ùr, thàining e dh' Eòrpa eadar 1842 is 1845. Ann an 1845, chaidh dàrna buain a' bhuntàta a call, agus ann an 1846, chaidh trì ceathramhan.\n\nBha carthannasan ionadail ann, ach cha robh airgead gu leòr aca. Chaidh an ciad neach-fulaing bàs leis an acras 24 an Dàmhair 1846, agus leis an Nollaige chaidh an airgead air comataidhean faothachadh nan sgìrean agus bha lèirsgrios air feadh na h-Èireann.\n\nBha oidhirp aig riaghaltas Breatannach Robert Peel càintean na gràn a mhì-laghaich, airson a’ phrìs glè àrd gu fuadan a bheagachadh, ach cha do rinn gu ruige 1846. Cheannaich an riaghaltas £100,000 maoise agus reic air lasachaidh dhan Èireannaich bhochd, ach bha sin mar bhoinne an t-soithich-uisge. Bha ùidh nas motha aige ann an \"Achd Fòirneadh\" aimhreit fhearannach ann an Èireann a cheannsaich. Cha do ghabh ris, agus thug am Pàrtaidh Cuigseach an riaghaltas an àite.\n\nBha ideòlas an aghaidh caiteachais phoblaich air a' riaghaltas Chuigseach. Chreid am prìomh mhinisteir, Morair John Russell, agus seirbheiseach sìobhalta faothachaidh na goirte, Sàr Charles Trevelyan, gun robh faothachadh air meudachd feumail an eaconomaidh a bhriseadh. Bha gràin-chinnidh an aghaidh nan Èireannach aig Trevelyan gu sònraichte; thuirt e gum b' e “effective mechanism for reducing surplus population\" agus \"the judgement of God\" a bha anns a’ ghort.\n\nSguirich an riaghaltas faothachadh am biadh gu lèir air ball. An àite, b' fheudar do daoine aig a bha feum air faothachadh am fearann aca a liubhairt gus an urrainn dhaibh tighinn a-steach taigh-obrach. Leig an lagh seo an uachdaran oighreachdan fhuadachadh gu èifeachdach, ach thàinig air na tuathanaich roghainn a dhèanamh eadar bàs leis an acras air an fheannag, agus fàgail bhon taigh-obrach gun nì air bith. Bha an suidheachadh-obrach uabhasach; chaochail mòran daoine an sin. Thabhaich an riaghaltas obair doirbh gun bhuannachd, mar eisimpleir briseadh nan clachan. Tha “rathadan na goirte” a sguiridh ann an cùl nan cnoc fhathast ann air feadh na h-Èireann an iar agus an deas. \n\nGed a bha na taighean-obrach làna, ann an 1847, thòisich prògram chidsinean brot. B’ fheudar pàigheadh dhan uachdaran, gun do misnich fuadaichean, ach cha bha biadh gu leòr airson na dìolachan-dèirce. \n\nRinn tuathanaich Èireannaich aramach an aghaidh nan uachdaran agus an ùghdarras ann am Ballingarry, South Tipperary 29mh an t-Iuchar, 1848, ach thug na h-ùghdarrasan buaidh air ball. Tha an t-ainm “Aramach nan Èireannaich Òga” neo “Aramach na goirte” air.\n\nChaidh iomadh dhuine bacadh nan galaran a mhilleadh air sàilleibh an acras, agus mar sin, dh'fhoghain fliù no cnatan an marbhadh. Tha e follaiseach gun robh galaran easbhaidhe nam beòthamanan ann; bha an galar-fuilteach (“scurvy” sa Bheurla), an \"xerophthalmia\", agus am \"peallagra\" gu math cumanta. Chuir fiabhras, sgàird, galar-àraidh, agus breac crìoch air cus a barrachd.\n\nBha oidhirpean ann ospadalan ùr fhosgladh agus luchd-obrach sealach fhastachadh. A bharrachd air sin, bha an ospadalan ro thrang gabhail mu mòran galaran eile air sàilleibh na goirte.\n\nAir feadh na goirte, às-phortaich an Èirinn tuille am biadh gun ion-phortaich. Thoradh i biadh gu leòr a h-uile duine a bheathaich, gum biodh air roinn co-ionnann.\n\nThug gràin-chinnidh an agaidh nan Èireannach am bàrr. Mar eisimpleir, thuirt ollamh Oilthigh Oxford nach biodh a’ ghort barrachd air millean duine a mhairbh, agus nach biodh sin gu leòr leas a dhèanamh.\n\nThug na bàsaich agus na fuadaichean, as miosa far an robh Gàidhlig na h-Èireann as làidir, air adhart crìonaidh na cànain. \n\nGidheadh, anns na deicheadan às dèidh na goirte, thug Strì an Fhearainn (Gàidhlig na h-Èireann: \"Cogadh na Talún)\" còirean nan gabhaltach tro achdan fearainn Èireannaich. Bhrosnaich a' ghort nàiseantachas cuideachd; às dèidh Aramaich na Càisge agus Cogadh na Saorsa (Gàidhlig na h-Èireann: \"Cogaidh na Saoirse\"), chaidh Poblachd na h-Èireann a stèidheachadh.\n\nRinn Tony Blair an ciad leisgeul oifigeil do Poblachd na h-Èireann ann an 1997. Thuirt e gun do dh'fhàillnich an riaghaltas Breatannach a mhuinntir fhèin.\n\nA bharr air na bàsaich, chaidh a barrachd air 500,000 tuathanaich Èireannaich bhochd a dh’fhuadachadh bhon fhearann aca. Eilthirich milleanan bho Èirinn an cois dìreach na goirte, neart dhiubh às sgìrean Gaeltacht. Chaill Èirinn ceithir millean daoine eadar 1845 agus 1900, leth a h-àireimh-sluaigh.\n\nDh'aoin mòran luchd-imrich Èireannaich anns na Stàitean Aonaichte ris an buidheann nàiseanta mar Clan na nGael (Clanna nan Gàidheal). Nam beachd-sa, bu sgrios-chinnidh riaghaltas Breatannach a co-èignich an fàgail na h-Èireann. Dheirbh saoirsinnean poileataigeach nan Stàitean dhaibh dùil Èireann neo-eisimeil; ghlèidh ceangalaichean tòcaile ris an t-seann dùthaich bho ghlùin gu glùin. \n\nChoilean Èireannaich nan Stàitean Aonaichte, mar eisimpleir John Devoy agus Éamon de Valera, beachd mòr ann an neo-eisimeileachd na h-Èireann. Dh'astair de Valera, Ceann-suidhe Dhàil Èireann, dhan Stàitean Aonaichte ann an 1920 gus a fhaigh e aithneachainn do Poblachd na h-Èireann. Reic mòran urrasan na Poblachd dhan Èireannaich Aimeireagaich. \n\nTha mòran carraighean-cuimhne na goirte Mhòr anns na Stàitean Aonaichte. Tha an tè ann am Boston gu math ainmeil; tha i na h-ìomhaigh boireannaich tinn an acras is a cloinne. \n\nB’ e Èireannach a bha ann an John Mitchel, an ciad duine a chuir coire na goirt do poileasaidh riaghaltas Breatannach. Rinn e abairt ainmeil, \"The Almighty, indeed, sent the potato blight, but the English created the Famine.\" Chuir an ùghdarras casaid ceannairce air ann an 1848; dh’fhaigh e binn ceithir bliadhna deug obrach pheanasach ann am Bermuda.\n\nGed a cheadaich an riaghaltas Breatannach a’ ghort a thachradh, tha eachdraidhean ann air ainmeachadh \"sgrios-cinnidh\". Phàigh an riaghaltas airgead trì uiread nas motha le dìobhaladh tràillean a dh’uachdaran Caraibeach nuair a shaoir e a h-uile tràill. Sgrìobh Christine Kinealy, eachdraiche, gun do shoillsich an tamall nach robh ùidh aig an riaghaltas Èireannaich bhochda a cuidicheadh, ach chunnaic e cothrom atharrachaidhean rùnaichte shòisealta a thoirt air adhart, mar eisimpleir smachd àireimh-sluaigh agus bhonntachadh an fhearainn. A dh’aindeoin an acras agus nam bàsan glèidheadh poileasaidh faothachadh fhìor-lùghdachadh. Ghabh rannsachadh an Ollamh Francis A. Boyle ris a b' e sgrios-cinnidh a bha ann a-rèir cuspair-deuchainn 1948 Hague Commission. Sgrìobh e gun do rinn an riaghaltas Breatannach poileasaidh gortais ann an Èireann gu rùn sgriosa nan Gàidheal Èireannach.\n\nSa Ghàidhlig na h-Èireann, ainmichear “Uileloscadh na nGael” (Uile-losgadh nan Gàidheal) gu tric. \n\nNochd a' ghort gu tric ann an litreachas Èireannach.\n\nAnn an òran ainmeil “Skibbereen,” tha athair ag ràdh da mhac mu dhèidhinn na goirte, Aramach nan Èireannach Òga, agus fàgail bho Èireann. Tha iomraidhean dha ann an òrain ainmeile eile \"Fields of Athenry\" agus \"Thousands are Sailing\" cuideachd.\n\nRinn Patrick Kavanagh ur-sgeul bàrdachd ann an 1942, “The Great Hunger.”\n\nBha gaiseadh a' bhuntàta ann an Gàidhealtachd an iar agus anns an Eileanan Siar aig an aon àm, far a bha na croitearan am freastal a' bhuntàta cuideachd. Ann an Gàidhealtachd an Iar, mheudaich an àireamh-shluaigh 50 sa cheud. Ath-shocraich an t-uachdaran an tuathanaich ann am bailtean ri taobh na mara, gun fhearann gu leòr aca. Mar sin, bha caoraich taobh a-staigh agus b' fheudar dhan croitearan obrachadh mar iasgaich no ann an gnìomhachas ceilp, bunan eile airgeid dhan uachdaran. Nuair a theannaich gnìomhachas ceilp, lorg an croitearan obair anns a' Ghalltachd. Bha aca ri obrachadh 200 latha am bliadhna a-muigh an croit màil a phàigheadh, agus cha robh fearann gu leòr do barran sam bith ach am buntàta.\n\nA dh'aindeoin, cha robh gort mòr ann an Alba. Thug buidhnean-carthannachd Breatannach biadh gu leòr mòran bàsan leis an acras a chasg. Thog an Eaglais Shaor airgead agus sgaoil biadh gun umhail dha bhuidheann. An àite eaglaise, rinn \"Central Board of Management for Highland Relief\" an iom-fhuasgladh às dèidh an Gearran 1847. Thog e £210,000 ann an 1847, gu mòr anns a Ghalltachd. Gidheadh, bha lèiridh mòr agus aimhreitean a dh' às-phortachadh na gràine. B' fheudar eadar-theachd a dhèanamh dhan armailt fhèin.\n\nSgrìobh eachdraidhe gun robh feartan as miosa na deagh-euchdachd Bhioctòrianach air a' bhùird. Cha robh cobhair do duine gu seilbh sam bith, ach seach mar a bha ann an Èireann, cha b' fheudar am fearann aca a liubhairt. Bha an cuibhreann làthail (ann an coirce neo maois) gu tòisich 24 uingean gach duine, 12 gach mnà, agus 8 gach pàiste. (Cha sin biadh gu leòr a gheibh iad ann). Bheagaich an ùghdarras an cuibhreann leis an eagal gun do rinn an sochairean leisgeachd. B' fheudar obrachadh; bha \"rathad na goirt\" anns a' Ghàidhealtachd cuideachd.\n\nGu mòr, thug an uachdaran tìodhlac dhan faothachadh agus fiachan a mhaitheanas. Gidheadh, b' fhearr leotha gun do fhalbh an croitearan do nach urrainn màil a phàigheadh. Fo bagairt fèich is fuadachaidh, b' fheudar dhan croitearan falbh às a \"cheann fhèin.\" Phàigh ùghdarrasan air eilthireachaidh 16,000 Gàidheil do Chanada, agus eilthirich faisg air 90,000 Gàidheil gu lèir.\n\nChiall bailtean-croitearachd treasamh àireimh-sluaigh eadar 1840 is 1860, àireamh nas motha gu co-rèireach san eileanan agus ceàrnan iomallaich. Ann an Àird nam Murchan, dh'fhuadaich Sàr James Milles Riddell 40 sa chuid àireimh-shluaigh gus 1856.\n\nChàin a' phàipearan-naidheachd Gordon of Cluny, uachdar Barraigh, Èirisgeigh, agus Uibhist a Deas, air fuadaichean mì-laghail is diùltainn cobhair a phàigheadh. Nuair a thàinig dà mhìle Bharrach agus Uibhisteach do Chanada, thuirt Hector Munro às Hamilton, Ontario gum b' iadsan na daoine as ainnis a faic e a-riamh.\n\nA dh'aindeoin an droch chliù a tha aige, sholair an Diùc Chataibh gu nas fheàrr don croitearan ann an Cataibh. Ruig iad don Ghalltachd gu math còmhdaichte agus biadhta. Thug e airgead dhan màladairean aige aig nach robh cùmhnadh gu leòr airson eilthireachaidh.\n\n", "id": "36593", "title": "A' Ghort Mòr"}
{"url": "https://gd.wikipedia.org/wiki?curid=36595", "text": "Eadar-theangachadh\n\n'S e am pròiseas cànan eile a chur air teacsa a tha ann an eadar-theangachadh. 'S e \"eadar-mhìneachadh\" a tha ann an ainm pròiseis aithris ann an cànan eile dè thuirt cuideigin.", "id": "36595", "title": "Eadar-theangachadh"}
{"url": "https://gd.wikipedia.org/wiki?curid=36602", "text": "Walther von der Vogelweide\n\n'S e bàrd Gearmailteach meadhan-aoiseil a bh' ann an Walther von der Vogelweide. Rugadh e timcheall air 1170 agus bàsaich e timcheall air 1230, is dòcha ann an Würzburg. 'S e an sgrìobhadair nas cudromaiche 'sa cànan Àrd-Ghearmailtis Mheadhain a bh' ann. Sgrìobh e barrachd air 500 stròfan ann an 120 seirmean (Töne). Tha a bhàrdachd romansach gu sònraichte ainmeil, canar \"Minnesang\" rithe sa Ghearmailtis, ach tha na dàin phoileataigeach fìor inntinneach cuideachd. Bha e na bhall anns a' chùirt de na h-impirean Otto IV agus Frederick II.\n", "id": "36602", "title": "Walther von der Vogelweide"}
{"url": "https://gd.wikipedia.org/wiki?curid=36609", "text": "Vera Lynn\n\n'S e seinneadair a th’ ann am Vera Lynn (1917-) is bha an far-ainm “The Forces Sweetheart” (leannan am feachd) oirre anns an Dàrna Cogadh. Nuair a ruig i ceud bliadhna a dh’aois ann an 2017, chaidh a co-là breith a chomharradh ann an dòigh glè bhrèagha. Chaidh dealbh a h-aodann ’s i òg a cruthachadh le solais air Bearradh Geal Dover air an oidhche sin\n\nRugadh i ann an 1917 ann an East Ham, Lunnainn an Ear, 20 dhen Màirt 1917 is bha an t-ainm Vera Margaret Welch oirre. Thòisich i a’ seinn air an àrd-ùrlar nuair a bha i seachd bliadhna a dh’aois. Sheinn i air ann rèidio a chiad thuras ann an 1935. Thagh i an t-ainm “Lynn” airson an obair aice na seinneadair proifeiseanta.\n\nAnns an Dàrna Cogadh bha prògram rèidio is bha i a’ craoladh airson an armailt Breatannach a bha a’ sabaid thall thairis. Rinn i tòrr turasan thall thairis cuideachd airson a bhith a’ seinn air an làrach airson an fheachd Bhreatannaich.\nBha tòrr dhaoine measail oirre air feadh a’ chùrsa-obrach aice. Bha i anns na “charts” gu tric.\nTha “We’ll Meet Again”, “The White Cliffs of Dover”, “A Nightingale Sang in Berkeley Square” agus “There’ll Always be an England” am measg nan òrain aice as ainmeile.\n\nThàinig CD ùr a-mach ann am Màirt 2017 le cuid de na h-òrain aice, trì là ron a co-là breith, agus dòchas ann gum briseadh e clàr nan curaidh airson an duine as sinne (fhathast beò) aig a bheil albam am measg an fhichead albam as motha reic. Agus cò aig a bhiodh an clàr a bhiodh i a’ briseadh ach aig Vera Lynn fhèin. Bhuannaich i an clàr seo, a’ chiad thuras, ann an 2014 leis an albam “National Treasure – Ultimate Collection”. Bha i 97 bliadhna a dh’aois aig an àm sin.\n\nChan eil Vera Lynn a’ seinn a-nis. Thuirt i gum b’ fhearr leotha cuimhnicheadh an guth aice nuair a bha i òg. Ach, thuirt i cuideachd gu bheil i glè thoilichte 100 bliadhna a dh’aois a ruigsinn agus gur e 'an incredible adventure of song, dance and friendship' a th' ann.", "id": "36609", "title": "Vera Lynn"}
{"url": "https://gd.wikipedia.org/wiki?curid=36610", "text": "An t-Eilean Dubh\n\n'S e leth-eilean ann an Rois an Ear a tha san Eilean Dubh (Beurla: \"the Black Isle\"), ear-thuath air a' Mhanachainn agus air a' Bhlàr Dhubh. Ged-tà, chan eil an t-Eilean Dubh \"dubh\": 's e Eilean Dubhthaich an t-ainm slàn a bh' air, air an naomh Duthac. Chaidh sin a ghiorrachadh gu Eilean Dubh agus thàinig a' Bheurla \"Black Isle\" às a sin. Bha ainmean eile roimhe sin air an roinn seo: An Àird Mheadhanach agus Eadar Dhà Dhàil. \n\nTha an leth-eilean 20 km a dh'fhaid agus tha a' mhuir cha mhòr ga chuartachadh, Caolas Chrombaigh air an taobh a tuath, Linne Mhoireibh san ear-dheas agus Linne Fharair air an taobh a deas. Tha talamh 8 km a leud ga cheangal ris a' chuid eile de tìr-mór na h-Albann. Chan eil na crìochan seo eadar an leth-eilean is tìr-mòr na h-Alba san taobh an iar cho soilleir. San iar-thuath leanaidh a' chrìoch Abhainn Chonainn a tha a' ruith eadar Inbhir Pheofharain air tìr-mòr agus Drochaid Sguideil mar chiad bhaile den Eilean Dubh. San taobh an iar-dheas tha cuid den bheachd gur e leas-abhainn Abhainn nam Manach a tha a' sgaradh a' Mhanachainn air tìr-mòr agus am Blàr Dubh air an Eilean Dubh. Tha feadhainn eile a' coimhead air Abhainn nam Manach fèin mar chrìoch, agus mar sin a' gabhail a-steach a' Mhanachainn mar phàirt den Eilean Dubh cuideachd.\n\nTha na bailtean a leanas air an Eilean Dubh: ann an taobh an ear tha am Blàr Dubh, an Todhar, Drochaid Sguideil agus a' Mhanachainn ann, ann an taobh an ear-dheas tha Poll Lochaidh, Abhach, Ros Maircnidh agus a' Chananaich faisg air a' chosta agus anns an iar aig ceann an leth-eilein tha Cromba ann.\n\nTha Camas Uadail air a chosta thuath 'na sgìre ghléidhteachas nàdair, agus tha eaglais eachdraidheil ann, Eaglais Chille Mhìcheil, a chaidh a chàireadh ann an 2017.\n\nB' àbhaist iasgachd a bhith na roinn eaconamaidh cudromach, gu h-àraidh sgadain agus gearra-sgadain. Tha coilltearachd agus tuathanasachd cumanta anns an Eilean Dubh. Bidh an fhèill-àiteachais \"\"The Black Isle Show\"\", ann gach bliadhna anns an Lùnasdal. Tha roinn na turasachd na gnìomhachas cudromach cuideachd. Tha taigh-staile \"Glen Ord\" anns a' Bhlàr Dhubh a chaidh a stèidheachadh ann an 1838. Gheibhear leann fàs-bheartach ionadail anns an taigh-grùide <nowiki>\"</nowiki>\"Black Isle Brewery Ltd\".<nowiki>\"</nowiki>. Tha e san iar dheas air Poll Lochaidh faisg air Allangrange Mains.\n\nTha seann chlàraidhean a' sealltainn gun robh a' Ghàidhlig ga bruidhinn anns an roinn seo. Gheibhear eisimpleir bho Pharaiste Knockbain far an robh a' Ghàidhlig aig 171 neach a-mach à 1866 duine a bha a' fuireach an seo ann an 1881.\n\nBha dualchainnt sònraichte de dh'Albais ga bruidhinn air an Eilean Dubh cuideachd a bha cumanta a-measg nan iasgairean. Ged-tà, chaochail am fear mu dheireadh aig an robh an cànain, Bobby Hogg, anns an Dàmhair 2012 agus mar sin chaidh an cànain a bith. \n\n", "id": "36610", "title": "An t-Eilean Dubh"}
{"url": "https://gd.wikipedia.org/wiki?curid=36611", "text": "Camas Uadail\n\n'S e bàgh a tha ann an Camas Uadail (Beurla: \"Udale Bay\"), air chosta a tuath an Eilein Duibh, air Caolas Chrombaigh. Gheibhear deagh sealladh bhon an seo thairis air Linne Chrombaidh gu Inbhir Ghòrdain agus Beinn Uais. Tha e 'na sgìre gléidhteachas nàdair. Tha eaglais eachdraidheil ann, Eaglais Chille Mhìcheil, a chaidh a chàradh ann an 2017.\n\n", "id": "36611", "title": "Camas Uadail"}
{"url": "https://gd.wikipedia.org/wiki?curid=36612", "text": "Badmantan\n\n'S e spòrs a tha ann am Badmantan far an buailear caile-circein a-null 's a-nall tarsainn air lìon le racaid. Mar as trice tha aon neach air gach taobh, air neo dithis air gach taobh. Cluichear a-muigh e gu neo-fhoirmeil, ach 's ann a-stigh a chluichear na geumaichean foirmeil.\n\n", "id": "36612", "title": "Badmantan"}
{"url": "https://gd.wikipedia.org/wiki?curid=36613", "text": "Jūdō\n\n'S spòrs a tha ann an jūdō, seòrsa sabaid ealanta eadar dithis. Chaidh a chruthachadh san Iapan ann an 1882 le Jigoro Kano (嘉納治五郎).\n\n", "id": "36613", "title": "Jūdō"}
{"url": "https://gd.wikipedia.org/wiki?curid=36616", "text": "John McCain\n\nTha John McCain na riochdaire Arizona ann an Seanadh nan Stàitean Aonaichte. \n\nBha McCain na phaidhleat anns a' Chogadh Bhiet-Nam agus leònadh e ann an tubaist; bha e na chiomach còig bliadhna fo chreòtachd ùghdarras Bhiet-Nam a Tuath. Bha e na mhac àrd-mharaiche, mar sin thairgeadh fuasgail tràth. Dhiùlt e, a dh'aindeoin an droch-làimhseachadh, oir a bha an aghaidh còd onaire oifigeirean nan ciomach. (Cha toigh leotha gu bheil am fosgladh 'propaganda' airson daoine sam bith.)\n\nFhuair e seachd bonn-cuimhne deug, fiù \"Silver Star\", treasamh bonn-cuimhne as àirde ann an armailteach nan Stàitean Aonaichte.\n\nDh'fhanaid Donald Trump a sheirbheis san arm: \"'S fheàrr leam duine nach do ghlacadh a-riamh.\"\n", "id": "36616", "title": "John McCain"}
{"url": "https://gd.wikipedia.org/wiki?curid=36617", "text": "Cogadh Bhiet-Nam\n\nThachair an Cogadh Bhiet-Nam (no An Dàrna Cogadh Indochine) eadar 1955 agus 1975. B' iad Bhiet-Nam a Deas agus Bhiet-Nam a Tuath a bha sabaid an aghaidh a chèile. A bharrachd orra, ged-tà, ghabh dùthchannan eile pàirt den chogadh air an dà thaobh. Mar thoradh air sin, canar gur e cogadh \"proxy\" a bh' ann le dùthchannan calpach (\"capitalist\") air taobh Bhiet-Nam a Deas agus dùthchannan comannach (\"communist\") air taobh Bhiet-Nam a Tuath. Bha a' chòmhstrì na phàirt dhen Chogadh Fhuar eadar na Stàitean Aonaichte agus an Aonadh Sobhiat.\n\n\n", "id": "36617", "title": "Cogadh Bhiet-Nam"}
{"url": "https://gd.wikipedia.org/wiki?curid=36621", "text": "Barpa Langais\n\nTha Barpa Langais 'na chàrn seòmarach à Linn Ùr na Cloiche ann an Uibhist a Tuath. Tha e mu 72 troigh troimhe, mu 18 troigh a dh'àirde agus mu 5,000 mìle bliadhna a dh'aois. Tha dà leac anabarrachd mòr sa mhullach agus tè eile os an cionn.\n\nTha an doras a-steach an an taobh sear. Ged a tha cuid dhen bharpa air tuiteam, ruigear aon seòmar dheth fhathast. Bha an t-àrsaiche Erskine Beveridge dhen bheachd gu bheil co-dhiù aon seòmar eile ann, 's dòcha trì dhiubh uile gu lèir. Rinn an Dr Beveridge tochladh rannsachaidh ann ron bhliadhna 1911, an dà chuid am broinn a' bharpa agus mun cuairt air agus fhuaras fianais air tòrraidhean loisgidh agus obair-chriadha (feadhainn le pàtranan orra), luaithre fiodha, cnàmhan loisgte, ceann-saighde de chlach-theine, sgrìoban agus pìos talca le toll troimhe.\n\nTha Barpa Langais aig NF838657 (). Ruigear e a' coiseachd on A867 mu 5 mìltean san ear-dheas air Loch nam Madadh. Air neo o Thaigh-òsta Langais, le ceum a-null gu tursachan Phoball Fhinn agus an uairsin cuairt Bheinn Langais agus a-null gu Barpa Langais.\n", "id": "36621", "title": "Barpa Langais"}
{"url": "https://gd.wikipedia.org/wiki?curid=36626", "text": "Naomh Bhaileintin\n\nB' e naomh Ròmanach bhon 3mh Linn a bha ann an Naomh Bhaileintin.\n\nChuir na h-ùghdarrasan gu bàs e air sgàth 's gur e Crìostaidh a bh’ ann. Mar seo, b' e martarach a bh’ ann. Bhàsaich e air 14 an Gearran 273 AD. Chaidh a thìodhlacadh ann an cladh faisg air Via Flamina is Ponte Milvio ann an ceann a tuath na Ròimhe. Chan eil tòrr fiosrachaidh a bharrachd ann agus air sgàth seo, chuir an Eaglais Chaitligeach e a-mach às a’ Mhìosachan Oifigeil ann an 1969. 'S urrainn do cho-thionalan Caitligeach a chomharrachadh air 14mh an Gearran mur h-eil comharrachadh nas cudromaiche a’ tuiteam air an latha seo.\nA-rèir na h-Eaglaise Caitligich 's e naomh a’ ghaoil chùirteil (seòrsa de ghaol foirmeil) a th’ ann. Am measg a shamhlaidhean, tha eòin, ròsan agus easbaig còmhla ri clann thinn. Tha na h-eaglaisean Anglach, Lùtaireach is Baisteach ga chomharrachadh cuideachd. Anns an eaglais Ortadogsaich thèid dithis eile a chomharrachadh mar naomh Bhaileintin is air dà latha diofraichte. Anns na dùthchannan far a bheil an Eaglais Ortadogsach làidir, 's e latha neo-eaglaiseach a th’ anns an 14mh dhen Ghearran nuair a tha iad a’ comharrachadh Naomh Bhaileintin is an gaol aca. Thàinig an tradaisean seo bho Eòrpa an Iar agus Aimeireaga. Ann an Romàinia 's e 24mh an Gearran a th’ anns an latha tradaiseanta nuair a thèid an gaol is an t-earrach a chomharrachadh. 'S e latha Dragobete a th’ air.\n\nChan eil tòrr fios le fianais cheart againn mu dheidhinn cò dìreach a bh' ann am Bhaileintin, ach tha sgeulachd no dhà ann. Canar gun robh e a’ leigeas nighean dhall agus gun tàinig a fradharc air ais. Thathar ag ràdh gun do phòs e daoine Crìostail gu dìomhair. Nam biodh duine pòsta, chan fhaodadh fhastadh na shaighdear anns an armailt Ròmanach. Bha an t-Ìmpire feargach. Chuir e Bhaileintin anns a’ phrìosan. Chaidh Bhaileintin dì-cheannachadh.\n\nMhair tòrr gnàthasan cultarail ann am Breatainn bhon an ceathramh linn deug gus an latha an-diugh. Tha cuid den na h-eòlaiche ag ràdh gum b' e Geoffrey Chaucer ùghdar nan gnàthasan sin, gu sònraichte bhon an leabhar aige \"Parlement of Foules\". 'S ann bhon an àm seo a thàinig an ceangal eadar Naomh Bhaileintin is an gaol romansach.\n", "id": "36626", "title": "Naomh Bhaileintin"}
{"url": "https://gd.wikipedia.org/wiki?curid=36640", "text": "Siorrachd Pheairt a Deas agus Siorrachd Cheann Rois (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Siorrachd Pheairt a Deas agus Siorrachd Cheann Rois (Beurla: \"Perthshire South and Kinross-shire\").\n\nChruthaicheadh i ann an 2011 o phàirtean de dh'Ochail agus Peairt, far an robh Ròsanna Choineagan na BPA. Tha Peairt agus Ceann Rois fhèin, Uachdar Àrdair agus Craoibh san sgìre seo.\n\nTha i ann an crìch ri \nFìobh an Ear Thuath,\nFìobh Meadhanach agus Gleann Rathais,\nCowdenbeath,\nDùn Phàrlain,\nSiorrachd Chlach Mhanann agus Dùn Bhlàthain,\nSruighlea, agus\nSiorrachd Pheairt a Tuath.\n", "id": "36640", "title": "Siorrachd Pheairt a Deas agus Siorrachd Cheann Rois (sgìre Phàrlamaid na h-Alba)"}
{"url": "https://gd.wikipedia.org/wiki?curid=36641", "text": "Spéilearachd-dheighe\n\n'S e spòrs a tha ann an spéileireachd far am bithear a' spéileadh air deigh le brògan-spéilidh. Mar as trice anns na farpaisean tha ceòl ann, agus tha na spéileadairean ag amas air sgilean agus cleasan a thaisbeanadh, fhad's a tha iad a' cumail tìm ris a' cheòl mar a tha ann an dannsa. Ann an cuid de dh'fharpaisean tha dà spéileadair, mar as trice boireannach agus fireannach a' spéileadh còmhla, agus ann am farpaisean eile tha na spéileadairean a' spéileadh 'nan aonar.\n\nAnn an farpaisean eile, chan eil cleasachd ann idir, agus chan eilear ag amas ach air astar agus luaths.\n\n", "id": "36641", "title": "Spéilearachd-dheighe"}
{"url": "https://gd.wikipedia.org/wiki?curid=36646", "text": "Valparaiso\n\n'S e baile-mòr ann am Sile a tha ann an Valparaíso.\n", "id": "36646", "title": "Valparaiso"}
{"url": "https://gd.wikipedia.org/wiki?curid=36655", "text": "Ian Blackford\n\n'S e neach-poileataigs à Alba a tha ann an Ian Blackford BP.\n\nDh'obair e mar bhancair calpa agus dh'iomair e airson seirbheisean adhair a thilleadh don Eilean Sgitheanach mus do thaghadh e mar BhP airson Ros, An t-Eilean Sgitheanach agus Loch Abar anns an 2015.\nTha e na bhall Pàrtaidh Nàiseanta na h-Alba. Chaidh e a thaghadh mar cheannard a' bhuidheann SNP anns a' Phàrlamaid Westminster 's Kirsty Blackman mar leas-cheannard an dèidh don taghadh coitcheann 2017 nuair an do chaill Aonghas Robasdan an seat aige.\n", "id": "36655", "title": "Ian Blackford"}
{"url": "https://gd.wikipedia.org/wiki?curid=36667", "text": "Seann-Ghàidhlig\n\nB' e Seann-Ghàidhlig (Beurla: \"Old Irish\", Gaeilge: \"Sean-Ghaeilge\") an cànan Ceilteach a bha 'ga chleachdadh an dà chuid ann an Alba agus Èirinn ron 13mh linn. Às dèidh sin, chleachdadh a' Ghàidhlig Chlasaigeach mar chànan litreachaidh anns an dà thaobh Srutha na Maoile, agus Gàidhlig na h-Èireann, Gàidhlig na h-Alba, agus Gàidhlig Mhanainn mar chànanan làitheil. \n\n", "id": "36667", "title": "Seann-Ghàidhlig"}
{"url": "https://gd.wikipedia.org/wiki?curid=36672", "text": "Fìobh Meadhanach agus Gleann Rathais (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann am Fìobh Meadhanach agus Gleann Rathais (Beurla: \"Mid Fife and Glenrothes\").\n\nChruthaicheadh i ann an 2011 o phàirtean de Fìobh Meadhanach. Tha Gleann Rathais fhèin, Ceannachaidh, An Leargach agus Inbhir Lìobhann san sgìre seo.\n\nTha i ann an crìch ri \nFìobh an Ear Thuath,\nCair Chaladain,\nCowdenbeath, agus\nSiorrachd Pheairt a Deas agus Siorrachd Cheann Rois.\n", "id": "36672", "title": "Fìobh Meadhanach agus Gleann Rathais (sgìre Phàrlamaid na h-Alba)"}
{"url": "https://gd.wikipedia.org/wiki?curid=36673", "text": "Cill Mhaoininn\n\n'S e baile beag anns an Neuk an Ear Fhìobha, faisg air Eanstair, a tha ann an Cill Mhaoininn (Beurla: \"St Monans\" no \"St Monance\"). Chaidh e na bhorgh ann an 1596. Chaidh caisteal, Newark Castle, a thogadh 1 km iar air Cill Mhaoininn. Bha stèisean-rèile ann air an loidhne eadar Luacharas agus Snaidhm Thornton, ach dh'fhosgail e 9 an t-Sultain 1965 còmhla ris an loidhne eadar Cill Rìmhinn agus Inbhir Lìobhann.\nChaidh an eaglais shuaicheanta a stèidheachadh ann an 1307 agus dh'ath-thogadh e ann an 1828. Tha dà bhàta dealbhaichte a' crochadh ris a' mhullach-seòmair.\n", "id": "36673", "title": "Cill Mhaoininn"}
{"url": "https://gd.wikipedia.org/wiki?curid=36674", "text": "Cair Chaladain (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Cair Chaladain (Beurla: \"Kirkcaldy\").\n\nChruthaicheadh i ann an 1997 on sgìre Phàrlamaid Westminster agus chaidh an crìochan a mhùthadh ann an 2011.\nTha Cair Chaladain fhèin, an t-Eilean Loisgte, Ceann Gronn, an Dìseart, Buckhaven agus Meadhchill san sgìre seo.\n\nTha i ann an crìch ri \nFìobh Meadhanach agus Gleann Rathais agus\nCowdenbeath.\n", "id": "36674", "title": "Cair Chaladain (sgìre Phàrlamaid na h-Alba)"}
{"url": "https://gd.wikipedia.org/wiki?curid=36676", "text": "Leann nam biast\n\nTha leann nam biast (Beurla: \"beastie beer\", \"wee beastie\" no \"dregs beer\") ’na dheoch bhrachte Albannach a tha air a dhèanamh de bheirm, uisge agus trèicil agus/no siorap agus/no siùcar. Chan eil e cho cumanta an-diugh ’s a bhiodh roimhe ach bha e gu math cumanta air feadh na Gàidhealtachd is nan eileanan aig àm.\n\nBha diofar ainmean air a-rèir sgìre, a’ gabhail a-staigh:\n\nTha cuid dhe na h-ainmean ag ainmeachadh biastagan a chionn ’s gun robh coltas air an leann mar gun robh biastagan beaga a’ gluasad mun cuairt sa bhotal nuair a bhathar ’ga ghrùdadh.\n\nA bharrachd air uisge agus adhbhar siùcair air choireigin, mar is trice trèicil no deasgainn à taigh-staile uisge-beatha, ’s e rud air a bheil plannt leanna-dhinnsear a nì leann dheth. Chan e lus a tha sa phlannt leanna-dhinnsear ach measgachadh dhen fhungas \"Saccharomyces florentinus\" (\"S. pyriformis\" roimhe) agus am baicteir \"Lactobacillus hilgardii\" (air an robh \"Brevibacterium vermiforme\" roimhe), a nì SCOBY còmhla, ach uaireannan cleachdar beirm fuineadair àbhaisteach cuideachd.\n\nCha tèid a tharraing idir (sin as adhbhar nach eil e an aghaidh an lagha a dhèanamh ann an Alba) agus nuair a bhios e deiseil gus òl, cha bhi ach eadar 1.5% agus 2% a dh’alcol ann.\n\nBheireadh seo mu thrì seachdainean.\n\nTha an leann seo a’ nochdadh ann am beul-aithris an-siud ’s an-seo, mar eisimpleir ann an Òran na Curracaig le Dòmhnall Ailean Dhòmhnaill na Bainich san rann mu dheireadh:\n", "id": "36676", "title": "Leann nam biast"}
{"url": "https://gd.wikipedia.org/wiki?curid=36677", "text": "Winnie Ewing\n\n'S e neach-poileataigs à Alba a tha ann am Winnie Ewing. Tha i ainmeil air sgàth a buannaich airson nan Nàiseantach ann am frith-thaghadh Hamilton ann an 1967. Rugadh i mar Winifred Woodburn agus thogadh i ann an Glaschu agus bha i na h-oileanach aig Oilthigh Ghlaschu far an do dh'ionnsaich i lagh. Chaill i a seat ann an 1970 agus bhuannaich i Moireabh agus Inbhir Narann ann an 1974. Chaill i an seat seo ann an 1979.\nBha i na Ball-Pàrlamaid Eòrpaich airson na Gàidhealtachd agus nan Eilean eadar 1979 agus 1999 far an d'fhuair i am far-ainm \"Madame Écosse\" agus bha i na ball-liosta anns a' Phàrlamaid na h-Alba airson na Gàidhealtachd agus nan Eilean eadar 1999 agus 2003.\n\nTha a mhac, Fergus Ewing agus a nighean, Annabelle Ewing, cuideachd nan luchd-poileataigs, agus bha a bean-mhic, Mairead Ewing, cuideachd na neach-poileataigs mus do chaochail i ann an 2006.\n\n", "id": "36677", "title": "Winnie Ewing"}
{"url": "https://gd.wikipedia.org/wiki?curid=36679", "text": "Sruighlea (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Sruighlea (Beurla: \"Stirling\").\n\nChruthaicheadh i ann an 1999 on sgìre Phàrlamaid Westminster. Tha Sruighlea fhèin, an Dùn, Calasraid, Cill Fhinn, Taigh an Droma, a' Chrìon-Làraich agus Srath Bhlathain san sgìre seo.\n\nTha i ann an crìch ri \nSiorrachd Pheairt a Tuath,\nSiorrachd Pheairt a Deas agus Siorrachd Cheann Rois,\nSiorrachd Chlach Mhanann agus Dùn Bhlàthain,\nAn Eaglais Bhreac an Iar,\nComar nan Allt agus Cill Saidhe,\nSrath Chelbhinn agus Bearsden,\nBruach Chluaidh agus Muileann-Gaidh,\nDùn Breatann, agus Earra-Ghàidheal agus Bòd.\n", "id": "36679", "title": "Sruighlea (sgìre Phàrlamaid na h-Alba)"}
{"url": "https://gd.wikipedia.org/wiki?curid=36681", "text": "Tomás Patten\n\nB' e saighdear saor-thoileach agus Gàidheal à Èirinn, a shabaid ann an Cogadh Sìobhalta na Spàinne, a bh' ann an Tomás Patten (Dumha Éige, Oileán Acla 1910 – Boadilla del Monte, 16 an Dùbhlachd 1936. \n\nBhuineadh Patten do theaghlach uabhasach fhèin mòr agus bha 13 bràthair agus peathraichean aige. Mar a b' àbhaist san sgìre bhochd air a' Ghàidhealtachd a bha siud, b' fheudar do Phatten an dùthaich aige fhèin fhàgail agus chaidh a thall a Shasainn is e na dheugair fhathast. Chuir e seachad bliadhnaichean na fhear-obrach ann an Lunnainn is Poll a' Ghrùthain. Ghabh e pàirt ann am Mòr-dhàil Poblachdach, buidheann Shòisealach Phoblachdach a bh' ann. Dh'fhàg Patten Sasainn san Dàmhair 1936, dìreach an dèidh toiseach a' chogaidh is chaidh e dhan Spàinn na aonar. Fhuar e ballrachd nam Bragaid Eadar-nàiseanta (Spàinntis: \"Brigadas Internacionales\") an siud. Ann am Madrid, bha e anns a' Mhailisidh is e a' cuideachadh ris a' bhaile a dhìon is feachdan nam faisisteach a' toirt ionnsaigh air. Bhathar air a' bhaile a cuairteachadh le taic bho Hitler. Aig a' cheann thall chaidh Patten a mharbhadh aig Boadilla del Monte san oidhche eadar 16/17 an Dùbhlachd 1936. B' e Patten a' chiad Ghàidheal is a' chiad Èirinneach a chaill a bheatha sa chogadh sin.\n\nChoisrig Peadar O'Donnell an leabhar aige, Salud!, gu \"\"a young Achill boy\"\". Nochd Patten ann an òran a sgrìobh Christy Moore \"Viva la Quinta Brigada\" cuideachd. Thogadh carragh-chuimhne dha ann an Dumha Éige fhèin ann an 1984, bliadhnaichean an dèidh a bhàis.\n", "id": "36681", "title": "Tomás Patten"}
{"url": "https://gd.wikipedia.org/wiki?curid=36698", "text": "Tutankhamun\n\nBha Tutankhamun (cuideachd: \"Tutankhamen, Tutankhaten, Tutankhamon\" 'na phàraoh ann an 18mh rìoghrachas na h-Èipheit. Bha e a’ riaghladh mu thuaiream eadar 1332 agus 1323 RC rè linn ann an eachdraidh na h-Èipheit air a bheil an Rìoghachd Ùr (no Linn na h-Impireachd Ùr uaireannan). On a chaidh a lorg, canar Rìgh Tut ris gu tric. Bha ainm tùsail, Tutankhaten, a’ ciallachadh \"dealbh beò Aten agus tha Tutankhamun a’ ciallachadh \"dealbh beò Amun\". Ann an dealbh-sgrìobhadh na h-Èipheite, sgrìobhar ainm mar Amen-tut-ankh a ghnàth an cois gnàthas an luchd-sgrìobhaidh a chuireadh ainm dè aig toiseach abairt mar urram dhan dia. Dh'fhaoidte gur esan an neach air a bheil \"Nibhurrereya\" ann an litrichean Amarna agus tha deagh-choltas gur esan Rìgh Rathotis 18mh rìoghrachas na h-Èipheit a bha a’ riaghlaidh, a-rèir an eachdraidhe Manetho, fad naoidh bliadhna, faid a tha a-rèir an tionndaidh dhen \"Epitome\" aig Manetho a sgrìobh Flavius Josephus.\n\nChaidh tuama Tutankhamun a lorg le Howard Carter agus Iarla Chaernarfon ann an 1922 agus leis gun robh e cha mhòr gun mhilleadh, ’s e naidheachd mhòr a bha ann air feadh an t-saoghail. Dhùisg e ùidh am measg nan daoine san Èipheit àrsaidh a-rithist agus tha aghaidh-choimheach Tutankhamun (ri fhaicinn ann an Taigh-tasgaidh na h-Èipheit) ainmeil air feadh an t-saoghail fhathast. Chaidh buill-ealain às an tuam a thaisbeanadh dhan phoball air feadh an t-saoghail thairis air na bliadhnaichean. Chaidh rannsachadh DNA a dhèanamh air agus sheall an rannsachadh sa Ghearran 2010 gur esan mac Akhenaten (mumaidh KV55). Bu mhumaidh KV35YL (is chan eil fhios dè an t-ainm a bha oirre) an dà chuid piuthair agus bean Akhenaten. A dh’aindeoin sin, tha cinnt gur ise am mumaidh air a bheil a’ Bhaintighearna Òg a chaidh a lorg san tuama KV35. A chionn ’s gun do chaochail grunnan dhe na daoine a rannsaich tuama Tutankhamun air dòigh caran \"annasach\", tha cuid am measg an t-sluaigh dhen bheachd gun do chaochail iad ri linn mallachd nam phàraoh.\n\nMar a b’ àbhaist do phàraohan na h-Èipheit, bha pailteas ainmean air Tutankhamen.\nNuair a chaidh na seann-tradaiseanan cràbhaidh a chur an sàs às ùr an dèidh crìonadh adhradh Aten, chaidh ainm atharrachadh. Thathar ’ga thar-litreachadh twt-ꜥnḫ-ỉmn ḥqꜣ-ỉwnw-šmꜥ air neo, a-rèir nòsan luchd-eòlais na h-Èipheit an latha, Tutankhamun Hekaiunushema, a’ ciallachadh “Ìomhaigh bheò Amun, riaghladair Heliopolis Uachdarach”. Nuair a ghabh Tutankhamun an rìgh-chathair, ghabh e \"ro-ainm\" a tha ’ga thar-litreachadh nb-ḫprw-rꜥ air neo Nebkheperure, a’ ciallachadh \"Tighearna chruthan Re\". Dh’fhaoidte gur e \"Nibhurrereya\", ann an litrichean Amarna, an dòigh air an robhar a’ fuaimneachadh ainm.\n\nBu Tutankhamun mac Akhenaten (air an robh Amenhotep IV roimhe) agus aon dhe na peathraichean aig Akhenaten no ’s dòcha aon dhe na co-oghaichean aige. ’S e Tutankhaten an t-ainm a bha air nuair a bha e ’na phrionnsa. Ghabh e an rìgh-chathair ann an 1333 RC nuair a bha e naoidh no deich bliadhna a dh’aois agus ghabh e ainm Nebkheperure mar rìgh. B’ e tè air an robh Maia a mhuime agus tuama aice aig Saqqara. Tha coltas gum b’ e fear Sennedjem a thidsear.\n\nNuair a rinneadh rìgh dheth, phòs e a leth-phiuthair Ankhesenpaaten agus dh’atharraich i a h-ainm gu [Ankhesenamun]] an dèidh sein. Bha dà nighean aca ach rugadh an dà dhiubh marbh. Rinneadh rannsachadh tomografach ann an 2011 agus chunnacas gun do bhàsaich an dàrna nighean nuair a bha a màthair eadar an 5mh agus an 6mh mìos dhe leatromachd agus an tè eile aig 9 mìosan. Cha deach fianais air galar o bhroinn a lorg no fiù adhbhar bàis.\n\nGed nach eil fhios, leis cho òg ’s a bha an rìgh, tha teans gun robh comhairlichean cumhachdach aige, a’ gabhail a-staigh Àrd-vizir Ay (a ghabh an rìgh-chathair an dèidh Tutankhamun) agus an Seanalair Horemheb (ma dh’dhaoidte mac-cèile is iar-theachdaiche Àrd-vizir Ay). Sgrìobh Horemheb gun do rinn an rìgh “tighearna na dùthcha” dheth, ’s e sin prionnsa oighre a ghlèidheadh an lagh. Thuirt Horemheb cuideachd gun robh esan comasach air fearg an rìgh a lasachadh nan digeadh fearg air.\n\nFo bhuaidh nan comhairlichean aige, thill Tutankhamun cuid dhe na rudan a thugadh a-steach rè rìoghachd athar san treas bhliadhna a rìoghaich Tutankhamun. Chuir e crìoch air adhradh dè Aten agus dh’aisig e Amun mar am prìomh-dhia agus dh’aisig e pribhleidean tradaiseanta nan sagartan. Cuideachd, ghluais e prìomh-bhaile na dùthcha air ais a Nodh agus chaidh baile Akhetaten a thrèigsinn. ’S ann aig an aon àm a dh’atharraich e ainm, a’ gabhail ri Tutankhamun, “ìomhaigh bheò Amun” mar dhaingneachadh air ath-aiseag Amun.\n\nMar phàirt dhen obair ath-aisig aige, thòisich an rìgh air iomadh pròiseact togalach, gu sònraichte aig Karnak ann an Nodh far an do choisrig e teampall dha Amun. Chaidh iomadh carragh a thogail agus tha e sgrìobhte air doras a thuama “gun dug an rìgh seachad a bheatha a’ dealbhadh ìomhaighean nan diathan”. Bhathar a’ comharradh nam fèilltean tradaiseanta a-rithist, a’ gabhail a-staigh na feadhainn co-cheangailte ri Tarbh Apis, Horemakhet agus Fèill Opet. Tha carragh-chuimhne ath-aisig a’ cur an cèill:\n\nBha eaconamaidh na dùthcha lag agus tro chèile an dèidh rìoghachadh Akhenaten. Bha dioplòmasachd leis na rìoghachdan eile air a chur an dearmad agus rinn Tutankhamun oidhirp ceanglaichean dioplòmasach a stèidheachadh leotha às ùr, gu sònraichte le Mitanni. A-rèir nan gibhtean a fhuaras ’na thuama à diofar dhùthchannan, shoirbhich leis. Ach ged a rinn e oidhirp air na dàimhean eadar na dùthchannan ath-shlànachadh, tha iomradh air cogadh ri Nubia agus muinntir Àisia ri leughadh ’na theampall bàis ann an Nod. Ged a chaidh armachd cuirp agus àirneis cogaidh a lorg ’na thuama, chan eil na h-eachdraichean dhen bheachd gun do rinn e cogadh e fhèin air blàr leis cho òg ’s a bha e (bhàsaich e nuair a bha e mu 19) agus na ciorraman a bha air is e feumach air bata coiseachd.\n\nBha Tutankhamun ’na fhear beag aotrom mu 180cm a dh’àirde. Bha a bheulagan mòr agus tar-bhìd a bha sìol Thutmoses ainmeil air. Chaidh mion-rannsachadh rèideo-eòlais, daon-eòlais agus ginteil a dhèanamh air grunn mhumaidhean eadar an t-Sultain 2007 agus an Dàmhair 2009 mar phàirt de phròiseact rannsachaidh air teaghlach Rìgh Tutankhamun. Sheall an rannsachadh gun robh beàrn bheag ’na chàirein agus ma dh’fhaoidte fiaradh cnàimh an droma gu ìre bhig. Sheall an rannsachadh air corp Tutankhamun cuideachd nach a chas chlì ceart ri linn neacrois a’ chnàmha. Dh’fhaoidte gum be seo a chuir air coiseachd le bata agus chaidh mòran dhiubh a lorg ’na thuama. \n\nNuair a rinneadh deuchainn DNA air mumaidh Tutankhamun, lorg luchd-saidheans DNA o na faoighichean a dh’adhbharaicheas malaria. ’S e seo an fhianais ghinteil as sine a lorgadh dhen tinneas gu ruige seo. Chaidh barrachd air aon sìol dhen fhaoighiche malaria a lorg agus tha sinn a’ ciallachadh gun do bhuail malaria air Tutankhamun barrachd air aon turas. A-rèir \"National Geographic\" “Bhitheadh malaria air siostam ion-dhìon Tutankhamun a lagachadh agus bhitheadh droch-bhuaidh aig an tinneas air ath-shlànachadh a choise. Dh’fhaoidte gum b’ e seo, còmhla ri cnàimh briste a leis a lorgadh ann an 2005, a thug bàs air an rìgh òg aig a’ cheann thall.”\n\nThòisich sgioba air DNA Tutankhamun agus mumaidhean eile ’na theaghlach a rannsachadh ann an 2008. Sheall toraidhean an rannsachaidh DNA gum b’ e Akhenaten athair agus nach b’ i màthair Tutankhamun am measg mnathan aithnichte Akhenaten ach aon dhe na peathraichean aig Akhenaten. Ach chaidh na deuchainnean a chleachd an sgioba a chàineadh le cuid. Thuirt an sgioba gun robh iad cha mhòr gu tur cinnteach gum b’ e Amenhotep III athair aig an neach ann an KV55, ’s e sin athar Tutankhamun. Fhuaras màthair an rìgh òig nuair a rinneadh deuchainn DNA air mumaidh air a bheil \"a’ Bhaintighearna Òg\" (KV35YL) a lorgadh ri taobh na Bànrigh Tiye ann an cabais an tuama KV35. Sheall an DNA gum b’ ise, mar athair Tutankhamun, am measg clann Amenhotep III agus Tiye. Tha sin a’ ciallachadh gur e bràthair is piuthair a bha ann am pàrantan Tutankhamun. Bha cumhachd phoilitigeach aig a’ Bhànrigh Tiye aig a’ chùirt rìoghail agus bha i ’na comhairliche aig a mac an dèidh bàs an duine aice.\n\nGed nach eil an dàta iomlan againn fhathast, tha an rannsachadh a’ cur ’nar sùilean gur e nighean Tutankhamun fhèin a tha anns an dàrna mumaidh nighein ann an tuama Tutankhamun agus gu bheil deagh-theans gur e dàrna nighean Tutankhamun a tha sa ghinean eile a chaidh a lorg ann. Ach chan eil ach pìosan dhen dà mhumaidh boireann à KV21 againn aig an ìre-sa. Dh’fhaoidte gu bheil aonan dhiubh, KV21A, màthair an naoidhein agus leis a sin, b’ i Ankhesenamun, bean Tutankhamun. Tha fiosrachadh eachdraidheil againn a tha ag innse gum b’ ise nighean Akhenaten agus Nefertiti agus leis a sin, gu bheil teans mòr gun robh i ’na leth-phiuthair an duine aice. Tha fhios gun faigh iomadh naoidhean bàs ro bhreith ri linn dàimh-shìolachaidh san fharsaingeachd.\n\nChan eil sgeul air làithean mu dheireadh Tutankhamun agus rinneadh iomadh deasbad mòr mu dhèidhinn ri linn sin. Chaidh rannsachadh mòr a dhèanamh air adhbhar a bhàis. Tha cuid a dh’fhianais ann, mar an fheadhainn a chuir Ralph Mitchell, micreo bith-eòlaiche à Harvard, air adhart a tha a’ sealltainn gur e tìodhlacadh cabhagach a bha ann. Thuirt Mitchell gun robh smail dhonna air ballachan sgeadaichte an tuama aig Tutankhamun a’ cur ’nar sùilean gun deach a chur san tuama mus robh am peant buileach tioram.\n\nGed a tha cuid a’ beachdnachadh gun deach Tutankhamun a mhurt, tha aə mhòr-chuid dhen bheachd gur e bàs tubaisteach a bha ann. Sheall sgana CT ann an 2005 gun do dh’fhuiling e cnàimh-bhriseadh fosgailte ’na chas chlì beagan mus do chaochail e agus gun robh a’ chas air galarachadh. Sheall an rannsachadh air chuid DNA ann an 2010 gun robh e a’ fulang malaria cuideachd agus tog sin am beachd gum b’ e malaria agus tinneas Köhler II adhbharan a bhàis còmhla.\n\nThuirt buidheann de luchd-saidheans Gearmailteach ann an 2010 gun robh iad-san dhen bheachd gur e tinneas nan ceallan corranach a dh’adhbharaich a bhàis ach dhiùlt luchd-saidheans eile am mìneachadh seo a chionn ’s nach do chaochail e mus robh e 5, mar is àbhaist leis an tinneas seo, agus ionad neacrois a chnàmha a bhios ’na chomharra air galar Freiberg-Kohler mar is trice seach tinneas nan ceallan corranach. Rinn buidheann de rèidio-eòlaichean, àrc-eòlaichean is eòlaichean-gintinneachd rannsachadh ann an 2005 slighe sganaichean CT agus chunnacas nach do bhàsaich e an cois buille air a cheann mar a bhathar am beachd roimhe sin. Sheall dealbhan CT ùra fianais air galaran a bha air o bhroinn, rud a tha nas cumanta ann an clann cola. Ma bhios clann eadar bràithrean is peathraichean, gheibh a’ chlann dà lethbhreac de dhroch-ghineachan, aonan o gach pàrant, nas trice agus sin as adhbhar gum fuiling clann cola de ghalaran ginteil nas trice. Tha amharas gun robh leth bheàrn-chàirein aige cuideachd, galar o bhroinn eile. A bharrachd air sin, chaidh dusanan de ghalaran eile a chur air adhart mar adhbhar a bhàis thràith.\n\nRinn sgioba rannsachaidh Èiphiteach fo Yehia Gad agus Somaia Ismail on Ionad-rannsachaidh Nàiseanta ann an Cairo barrachd sganaichean CT fo stiùireadh Ashraf Selim agus Sahar Saleem o Roinn an Leigheis aig Oilthigh Chairo, còmhla ri triùir chomhairlichean o thall thairis, Carsten Pusch o Oilthigh Eberhard Karls à Tübingen sa Ghearmailt; Albert Zink o Institiùd EURAC airson Mhmaidhean agus an Fhir-dheighe ann an Bolzano, An Eadailt; agus Paul Gostner o Prìomh-ospadal Bolzano.. Ghabh seo a-steach anailis lorgan DNA stèidhichte air anailis STR còmhla ri gleusan rannsachaidh eile agus chuir an rannsachadh seo gu neoini nan teòirigean a thuirt gun robh galar Antley-Bixler no galar Marfan air ach rinn e soilleir gun robh galaran a’ càrnadh ann an teaghlach Tutankhamun. Chaidh grunn galaran a lorg ann an Tutankhamun, mar galar Köhler II, ach cha chuireadh gin dhiubh bàs air leis fhèin. Rinneadh deuchainnean ginteil airson gineachan STEVOR, AMA1 agus MSP1 nach fhaighear ach ann am \"Plasmodium falciparum\" agus sheall sinn gun robh malaria tropaigeach ann an 4 mumaidhean, a’ gabhail a-staigh Tutankhamun. Ach chan eil aonta fhathast dè dìreach agus cò na galaran dìreach a chuir air bàsachadh.\n\nMar a chaidh innse gu h-àrd, lorg an sgioba DNA o dhiofar fhaoighichean a sheall gun robh an tionndadh as miosa de mhalaria air grunn thursan ’na bheatha ghoirid. Adhbharaichidh malaria seoc do rian an fhala no fiù freagairt bhàsmhor on t-siostaim ion-dhìon on bhodhaig agus faodaidh aon seach aon dhiubh bàs a chur air duine. Ma bha droch-ghalar cnàmha air Tutankhamun, cha leigeadh a leas a bhith bàsmhor leis fhèin. Sgrìobh Zahi Hawass, àrc-eòlaich agus ceannard Àrd-chomhairle na h-Èipheit air Àrsaidheachd agus a bha an sàs san rannsachadh “Ma dh’fhaoidte gun robh e a’ strì an aghaidh ghalaran o bhroinn o thùs gus an do bhuail malaria air gu dona no gus an do chuir cas bhriste uiread a spàirn air bodhaig nach b’ urrainn dha seasamh ’na aghaidh tuilleadh.”\n\nRinn an t-Éipheit-eòlaiche Dr Chris Naunton agus luchd-saidheans o Institiud Cranfield sgrùdadh iar-bhàis biortail air Tutankhamun aig deireadh 2013 agus lorg iad grunn leòintean air leth-taobh a bhodhaig. Rinn luchd-sgrùdaidh thubaistean càr an uairsin dealbhadh mas-fhìor de thubaistean feunan-cogaidh air coimpiutair agus cho-dhùin an Dr Naunton gun deach Tutankhamun a mharbhadh ann an tubaiste le feun-cogaidh, gun do bhuail feun e fhad ’s a bha esan air a ghlùinean agus gun do bhris sin aisnean is a pheilbhis. Thug Naunton sùil air na thuirt Howard Carter cuideachd, gun deach a bhodhaig a losgadh. Còmhla ris an daon-eòlaiche Dr Robert MacConghalaich agus an t-àrc-eòlaiche foireansach Dr Matthew Ponting, rinn iad argamaid gun deach corp Tutankhamun a losgadh fhad ’s a bha e dùinte a-staigh ’na chiste-laighe. Thuirt iad gun do dh’adhbharaich na h-olachan balmachaidh, an t-ogsaidean agus anart iom-obrachadh ceimigeach còmhla, ag àrdachadh an teasa sa chiste os cionn 200°C. Thuirt Naunton “Cha robh dùil againn idir ri gualachadh agus dualachd gun deach am mumachadh cearr agus gun deach an corp ’na theine leis fhèin beagan an dèidh an tìodhlagaidh.”\n\nAch rinneadh barrachd rannsachaidh ann an 2014 agus sheall sin nach robh e coltach idir gun deach a mharbhadh ann an tubaiste le feun-cogaidh. Sheall na sganaichean a rinneadh dhe na cnàmhan briste gun a chlogaid agus a chnàmhan - ach aonan - a bhriseadh an dèidh a bhàis. Chunnacas sna sganaichean gun robh leth chuag-chas aige agus nach b’ urrainn dha seasamh gun taic idir agus leis a sin, nach biodh e coltach idir gun seasadh e ann am feun-cogaidh aig àm sam bith. Tha sin nas coltaiche fhathast leis gun deach iomadh bata-coiseachd a lorg ’na thuama. Cho-dhùin iad gun do dh’adhbharaich iomadh rud a bhàis aig a’ cheann thall - na galaran o bhroinn a fhuair e o phàrantan is iad bràthair is piuthair, droch-bhuaidh na coise bhriste agus am malaria a bha air.\n\nNuair a bhàsaich Tutankhamun agus an dà naoidhean a bha marbh aig àm am breith, thàinig sìol Thutmoses gu crìoch. Tha litrichean Amarna a’ cur ’nar sùilean gun do sgrìobh ùr-bhantrach Tutankhamun gu rìgh Suppiluliuma I nan Hiteach, a’ faighneachd an doireadh e dhi aon dhe mhic ann am pòsadh. Chan eil na litrichean ag innse mar a chaochail Tutankhamun ach tha Ankhesenamun ag ràdh san teachdaireachd gun robh eagal oirre ’s nach pòsadh i fear dhe a muinntir fhèin. Ge-tà, chaidh am mac a mharbhadh mus do ràinig e Ankhesenamun agus beagan an dèidh sin, pòs Ay bantrach Tutankhamun is an dà dhùthaich a-nis a’ cogaidh an aghaidh a chèile gus an dug na Hitich a’ bhuaidh air an Èipheit. Chan eil fhios dè thachair ri Ankhesenamun is chan eil sgeul oirre tuilleadh san eachdraidh. Bha an dàrna bean aig Ay, tè air an robh Tey, ’na h-àrd-bhean rìoghail ’na dèidh. An dèidh bàs Ay, ghabh Horemheb an rìgh-chathair gun chòir agus thòisich e air iomairt \"damnatio memoriae\" an aghaidh Ay, athair Tutankhamun, Akhenaten, a leas-mhàthair Nefertiti, a bhean Ankhesenamun agus a leth-pheathraichean is buill eile a theaghlach. Cha deach fiù Tutankhamun a chaomhnadh is chaidh ìomhaighean is ainm a sgrìobadh às an eachdraidh. Cha robh clann aig Horemheb agus dheòin e an rìgh-chathair dha Paramessu a stèidhich an naoidheamh rìghreachas na h-Èipheit, sìol Ramesses.\n\nBha Tutankhamun naoidh bliadhna a dh’aois nuair a rinneadh phàraoh dheth, mac dia Ra, agus rìoghaich e mu dheich bliadhna. Ann an eachdraidh, tha Tutankhamun cudromach a chionn ’s gun robh e ’na phàraoh nuair a bha an Èipheit cha mhòr aig àirde a neart san t-saoghal agus a chionn ’s gun do dhiùlt e an creideamh ùr a thug athair Akhenaten a-steach. Cuideachd, bha an tuama a lorg Carter ann an Gleann nan Rìghrean cha mhòr slàn, an tuama rìoghail Èipheiteach as slàine a chaidh a lorg a-riamh.\n\nMar phàraoh, leis gun robh Tutankhamun cho òg, tha teans gun do rinn a vizir agus iar-theachdaiche Ay cuid mhòr dhe na co-dhùnaidhean mòra poileataigeach rè rìoghachadh Tutankhamun.\n\nBhathar ag urramachadh rìghrean an dèidh dhaibh bàsachadh ann an cultaichean-bàis agus teampaill ach bhathar ag urramachadh Tutankhamun san dòigh sin fhad ’s a bha e beò fhathast, rud nach do thachair gu tric. Lorgadh carragh aig Karnak a tha coisrigte dha Amun-Ra agus tha Tutankhamun ag ràdh air a’ charragh gum b’ urrainnear tagradh maitheanais no tagradh slànachaidh o pheacadh a dhèanamh dha-san ’na riochd diadhaichte. Chaidh teampaill dhan chult seo a thogail fad is farsaing eadar Kawa agus Faras ann an Nubia. Tha ainm piuthair Iar-rìgh Kush a’ gabhail a-staigh iomraidh air ainm an rìgh dhiadhaichte, comharra air cho uile-choitcheann ’s a bha an cult aige.\n\nChaidh Tutankhamun a thìodhlagadh ann an tuama a bha annasach beag an coimeas ri inbhe. Dh’fhaoidte gun do chaochail e gu h-obann mus deach tuama rìoghail nas spaideile a chrìochnachadh agus gun deach a mhumaidh a chur ann an tuama a bha gu bhith aig cuideigin eile. Bhiodh sin ’na dhòigh gnàthas nan 70 latha eadar bàs is tìodhlagadh a chumail.\n\nDh’fhastaich George Herbert, 5mh Iarla Caernarfon, an t-àrc-eòlaiche Sasannach Howard Carter ann an 1915 airson tuama Tutankhamun ann an Gleann an Rìghrean agus b’ esan a thug seachad am maoineachadh air a shon. An dèidh rannsachadh siostamataigeach, lorg Carter an tuama (KV63) san t-Samhain 1922.\n\nTha mumaidh Tutankhamun ’na thuama ann an Gleann an Rìghrean a-rithist a-nis. 85 bliadhna an dèidh dha Carter a lorg, air a’ 4mh latha dhen t-Samhain 2007, chaidh a’ phàraoh a thoirt a-mach às a chiste-laighe òir a agus a chur ’na thuama fon talamh aig Luxor ach ann an ciste-ghloine shònraichte a bhacas crìonadh a’ mhumaidh a thigeadh an cois taisead is teas an luchd-turais a bhios a’ tadhal air an tuama.\n\nBhris mèirlich a-steach dhan tuama co-dhiù dà thuras o shean ach a-rèir nan rudan a chaidh a ghoid (mar olachan is cungaidhean cùbhrais) agus ath-shlànachadh follaiseach an tuama an dèidh sin, tha e soilleir gun do thachair seo beagan mhìosan an dèidh an tìodhlagaidh thùsail air a’ char as fhaide.\n\nChaidh an tuama a leigeil air dhìochuimhne an uairsin leis gun deach a chòmhdachadh le spealagan cloiche, an dàrna cuid o thuaman eile a chaidh a chladhadh ’na dhèidh air neo tuiltean a dh’fhàg ann iad. Chaidh fiù bothain do luchd-obrach a thogail os cionn doras an tuama, gu soilleir gun dad a dh’fhios aca gun robh tuama Tutankhamun fodhpa. Nuair a chaidh àitichean-adhlacaidh nam phàraoh a sgriosadh a dh’aona-ghnothaich aig deireadh 20mh rìghreachas na h-Èipheit, cha deach tuama Tutankhamun a sgrios idir, ma dh’fhaoidte a chionn ’s nach robh cuimhne air ionad tuilleadh aig an àm sin agus/no a chionn ’s nach robh cuimhne air ainm tuilleadh.\n\nMhair fathannan mu “mhallachd nam phàraoh” (’s dòcha ’ga phiobrachadh le pàipearan-naidheachd a bha airson barrachd phàipearan a reic nuair a chaidh an tuama a lorg)) fad iomadh bliadhna, a’ cumail a-mach gun do bhàsaich an fheadhainn a chaidh a-steach dhan tuama gu math tràth. Ach sheall rannsachadh nach do bhàsaich ach ochdnar am broinn 12 bhliadhna on deach an tuama agus a’ chiste-laighe òir fhosgladh à 58. Bha an corr beò fhathast, a’ gabhail a-staigh Howard Carter a chaochail an cois aillse na limfe ann an 1939 nuair a bha e 64. Bhàsaich am fear mu dheireadh dhiubh, an t-àrc-eòlaiche Aimeireaganach J.O. Kinnaman ann an 1961, 39 bliadhna an dèidh fosgladh an tuama.\n\nChaidh 5,38 rud a lorg san tuama, a’ gabhail a-staigh ciste-laighe a bha gu tur de dh’òr, aghaidh-choimheach Tutankhamun, rìgh-chathraichean, boghannan, trombaidean Tutankhamun, cuach lòtais, biadh, fìon, cuarain agus fo-aodach anairt ùr. Thug Howard Carter 10 bliadhna a’ deasachadh catalog de gach rud. Tha obair-rannsachaidh ùr a’ cur ’nar sùilean gun deach biodag Tutankhamun a dhèanamh de dh’iarainn meatoraid agus thathar an dùil gu bheil fiosrachadh eile ri thighinn mu theicneolas obrach-meatailt ann an dùthchannan na Mara Mheadhanach san àm ri teachd.\n\nA-rèir Nicholas Reeves, tha cha mhòr 80% dhen bhathar-tìodhlacaidh aig Tutankhamun a’ tighinn o thìodhlacadh na phàraoh bhoireann Neferneferuaten, a’ gabhail a-staigh na h-aghaidh-choimheach òir ainmeil, na ciste-laighe mheadhanach, na meanbh chiste-laighe, badan dhe na panailean òir, nan ìomhaighean \"shabti\", na bogsaichean is cisteachan, na seudraidh rìoghail is mar sin sìos. Dh’fhoillsich Reeves fianais ann an 2015 a sheall gun robh ainm eile ann an cartouche air aghaidh-choimheach òir ainmeil Tutankhamun agus gum b’ e “Ankheperure mery-Neferkheperure” (’s e sin \"Ankheperure, mùirneach le Akhenaten\") an t-ainm a bha ann roimhe agus leis a sin, gun deach an aghaidh-choimheach a dhèanamh dha [Nefertiti]] o thùs, prìomh-bhànrigh Akhenaten air an robh an t-ainm rìoghail Ankheperure nuair a ghabh i an rìgh-chathair an dèidh bàs an duine aice.\n\nTha an car seo a’ cur ’nar sùilean gun deach Neferneferuaten (cha lughaid gum b’ ise Nefertiti ma ghabh i an rìgh-chathair an dèidh bàs Akhenaten) a chur às an rìgh-chathair ri linn còmhstri agus nach deach tìodhlacadh rìoghail a bhuileachadh oirre - air neo gun deach ise a tìodhlacadh le bathar-tìodhlacaidh rìgh eile, ma dh’fhaoidte an fheadhainn aig Akhenaten fhèin, le oifigearan Tutankhamun on a thàinig Tutankhamun ’na dèidh mar phàraoh.\n\nMas e Tutankhamun a’ phàraoh as ainmeil san t-saoghail, choisinn e an t-urram seo gu ìre mhòr a chionn ’s gu bheil a thuama am measg na feadhainn as slàine agus gun deach am bathar-tìodhlacaidh aige a thaisbeanadh gu tric is farsaing. Mar a sgrìobh Jon Manchip White ’na ro-ràdh airson tionndadh 1977 dhen leabhar aig Carter, \"The Discovery of the Tomb of Tutankhamun\", “Ged nach robh ach meas glè bheag air mar phàraoh fhad ’s a bha e beò, ’na bhàs tha e a-nis a’ phàraoh as ainmeile.”\n\n’S e naidheachd mhòr a bha san tuama sna 1920 agus dh’fhàs meas nan daoine air cùisean co-cheangailte ris an Èipheit àrsaidh, eadar òrain mar “Old King Tut” le Harry Von Tilzer às a’ bhliadhna 1923, a chaidh a chlàradh le luchd-ciùil ainmeil an ama mar Jones & Hare agus Sophie Tucker. Nochd “King Tut” ann an ainmean bathair, gnìomhachasan agus bha fiù peata coin aig Ceann-suidhe nan SA, Herbert Hoover air an robh an t-ainm.\n\nTha na buill àrsaidh à tuama Tutankhamun am measg na feadhainn a shiubhail fad is farsaing eadar ceithir ceàrnan an t-saoghail. Thadhail iad air iomadh dùthaich ann an iomadh taisbeanadh ach is dòcha gum b’ e turas \"The Treasures of Tutankhamun\" am fear as ainmeile a ruith eadar 1972 is 1979. Dh’fhosgail e ann an Lunnainn ann an Taigh-tasgaidh Bhreatainn an toiseach eadar an 30mh latha dhen Mhàrt 1972 gu deireadh na Sultaine. Chunnaic barrachd air 1.6 millean duine an taisbeanadh agus b’ fheudar do chuid feitheamh suas ri 8 uairean a thìde. B’ e seo an taisbeanadh as fèillmhoir ann an eachdraidh an taighe-thasgaidh a-riamh. Thadhail an taisbeanadh an uairsin air iomadh dùthaich eile, eadar na SAA, an USSR, an t-Seapan, an Fhraing, Canada agus a’ Ghearmailt an Iar. B’ ann an Metropolitan Museum of Art a bha taisbeanadh sna Stàitean Aonaichte agus eadar an 17mh dhen t-Samhain 1976 agus an 15mh dhen Ghiblean 1979, thadhail barrachd air 8 millean duine air an taisbeanadh\n\nBha iomadh taisbeanadh eile ann an dèidh sin, mar \"Tutankhamun and the Golden Age of the Pharaohs\", \"Tutankhamen: The Golden Hereafter\" ach chan eil aghaidh-choimheach òir Tutankhamun a’ nochdadh ann an taisbeanaidhean mun phàraoh òg tuilleadh oir cho-dhùin Riaghaltas na h-Èipheit gu bheil e ro bhrisg agus gu bheil teans gum briseadh e agus nach fhàgadh e, ri linn sin, an dùthaich a-rithist gu bràth.\n\n\n", "id": "36698", "title": "Tutankhamun"}
{"url": "https://gd.wikipedia.org/wiki?curid=36724", "text": "Là na Gogaireachd\n\nTha Là na Gogaireachd air a comharrachadh gach chiad den Ghiblean. Tha daoine air a bhith a’ dèanamh phlòighean is air a bhith a sgaoileadh fhathannan ceàrr. ’S e Gogairean a th’ air an luchd-fulaing agus air an fhealla-dhà fhèin. Nuair a bhios an duine a rinn a’ phlòigh deiseil rithe, èighidh esan no ise ‘Is tusa an gogaireachd!’.\nFoillsichidh cuid de na pàipearan-naidheachd is irisean sgeulaichean meallta a thèid a mhìneachadh an ath latha no aig bonn na duilleige ann an litreachan glè bheag. Tha aon fhealla-dhà ainmeil a rinn a’ BhBC ann an 1957. Bha iad a’ craoladh film a thug ri chreidsinn gun robh na tuathanaich anns an Eilbheis air a bhith a’ buineachadh spaghetti ùr anns na pàircean aca. Fhuair a’ BhBC tòrr dh’iarrtasan bho dhaoine a dh’iarr lusan spaghetti a cheannach. B’ e plòigh glè shoirbheachail a bh’ ann. Nochd cleas air Là na Gogaireachd ann am Prògram Choinnich ann an 1997 a bha ag ràdh gum faigh luchd-bruidhinn na Gàidhlig tarsainn drochaid an Eilein Sgitheanaich gun chìsean a phàigheadh.\n\nDh’fhàs an latha seo nòsarach anns an naoidheamh linn deug is chum e a’ dol chun an latha an-diugh. Ach chan e saor-là poblach a th’ ann ann an dùthaich sam bith. \n\nAch, ’s e beachd glè aosta a th’ anns an nòs a bhith a’ cumail aon latha gach bliadhna airson phlòighean. Bha fèis Ròmanach ann air an robh an t-ainm ‘Hilaria’.\n\nLorgaidh sinn a’ chiad iomradh air a’ cheangal eadar a’ chiad là den Ghiblean is na gogaireachdan anns an leabhar le Geoffrey Chaucer – The Canterbury Tales (1392). Nas anmoiche, rinn John Aubrey iomradh air a’ chiad là den Ghiblean 1686 mar “\"Fooles holy day\"”. Chaidh grunn duine a mhealladh air an latha seo ann an 1668 is air sàillibh seo, chaidh iad gu Tùr Lunnainn gus a sealltainn air nigheadaireachd nan leòmhannan. \nBha an t-ainm ‘\"Huntigowk Day\"’ air an latha seo ann an Alba. Thàinig an t-ainm seo bho “\"Hunt the Gowk\"”. ’S e cuthag a th’ ann an Gowk. Tha an t-ainm ‘Là Ruith na Cuthaige’ oirre cuideachd anns a’ Ghàidhlig. \n\nTha meas air an latha seo aig daoine ann an tòrr dhùthchannan. Anns an Fhraing, an Eadailt, a’ Bheilg, na Tìrean Ìsle is sgìrean ann an Canada is Eilbheis far a bheil Fraingis air a bruidhinn, ’s e \"poisson d’ Avril\" (Fraingis), \"aprilvis\" (Duitsis) is \"pesce d’ aprile\" (Eadailtis) a th’ aca air an latha seo.\n", "id": "36724", "title": "Là na Gogaireachd"}
{"url": "https://gd.wikipedia.org/wiki?curid=36725", "text": "Gealag-bhuachair\n\nʼS e eun a tha sa ghealag-bhuachair (Beurla: corn bunting; Ainm saidheansail: \"Emberiza calandra\". Bʼàbhaist dha bhith paillt ann an Uibhist agus Barraigh ach tha e air fàs gann le atharrachaidhean ann an dòighean àiteachais.\n\n", "id": "36725", "title": "Gealag-bhuachair"}
{"url": "https://gd.wikipedia.org/wiki?curid=36733", "text": "Eilean na Deasgabhalach\n\n'S e eilean bholcànach iomallach sa Chuan Siar a th' ann an Eilean na Deasgabhalach (Beurla: \"Ascension Island\"). The e na phàirt den Ranntair Thar Lear Bhreatainn Eilean Naomh Eilidh, Eilean na Deasgabhalach is Tristan da Cunha. \n\nTha an t-eilean suidhichte 1,600 cilemeatair a-mach bho chosta Afraga agus 2,250 cileamatair bho chosta Aimeireaga a Deas. 'S e meud an eilein 88 cileameatair ceàrnagach.\n\nChaidh an t-eilean ainmeachadh le Alfonso de Albuquerque, seòladair às a' Phortagail nuair a lorg e an t-eilean air Là na Deasghabhalach anns a' bhliadhna 1503.\n\nTha sluagh maireannach air a bhith a' fuireach air Eilean na Deasgabhalach bhon bhliadhna 1815 nuair a chaidh gearastan Breatannach a chur air an eilean às dèidh do Napoleon Bonaparte a bhith air a chur air fògradh ann an Eilean Naoimh Eilidh. \n\n", "id": "36733", "title": "Eilean na Deasgabhalach"}
{"url": "https://gd.wikipedia.org/wiki?curid=36735", "text": "Tristan da Cunha\n\n'S e eilean beag bholcanach sa Chuan Siar a Deas a th' ann an Tristan da Cunha.  A bharrachd air Tristan da Cuhna fhèin, tha trì eileanan eile anns a' bhuidhinn: Nightingale Island, Inaccessible Island agus Gough Island. Tha Tristan da Cuhna na phàirt den Ranntair Thar Lear Bhreatainn Eilean Naomh Eilidh, Eilean na Deasgabhalach is Tristan da Cunha. Bha 262 duine a' fuireach san eilean sa bhliadhna 2017.\n\nTha Tristan da Chunha suidhichte 2,816 cilemeatair a-mach bho chosta Afraga agus 3,360 cileamtair bho chosta Aimerieaga a Deas. 'S e meud an eilein 88 cileameatair ceàrnagach. \n\nChaidh na h-eileanan a lorg an toiseach le Tristão da Cunha, seòladair às a' Phortagail ann an 1506. Tha sluagh maireannach air a bhith a' fuireach air an eilean bho thràth san 19mh linn agus chaidh an t-eilean a ghabhail thairis le Breatainn anns a' bhliadhna 1816 nuair a chaidh gearastan Breatannach a chur air an eilean às dèidh do Napoleon Bonaparte a bhith air a chur air fògradh ann an Eilean Naoimh Eilidh.\n\n'S e Dùn Èideann nan Seachd Cuantan (Beurla: \"Edinburgh of the Seven Seas),\" an t-aon bhaile air Tristan, suidhichte air costa iar-thuath an eilein. Thathar ag ràdh gur e Tristsan an t-àite as iomallaiche san t-saoghal far a bheil daoine a' fuireach. \n\n", "id": "36735", "title": "Tristan da Cunha"}
{"url": "https://gd.wikipedia.org/wiki?curid=36736", "text": "Volapük\n\n'S e cànan cruthaichte a th' ann am Volapük a chaidh a chruthachadh ann an 1880 le Johann Martin Schleyer. Bha Schleyer na shagart Caitligeach às a' Ghearmailt. Bha e den bheachd gun robh Dia air innse dha gum bu chòir dha cànan eadar-nàiseanta a chruthachadh. Chaidh còmhdhailean Volapük a chumail ann an 1884, 1887, agus 1889. B' e amas a' chànain gum biodh comas aig daoine ann an diofar dhùthchannan a bhith a' bruidhinn ri chèile.\n\nGed a bha Volapük gu math mòr-chòrdte an toiseach, chaill i tòrr den luchd-leantainn aice às dèidh 1887 nuair a chaidh Esperanto a chruthachadh. Tha Esperanto nas fhasa ionnsachadh na Volapük le gràmair a tha tòrr nas sìmplidhe agus bha sin am measg nan adbharan airson crìonadh na Volapük. Tha glè bheag de luchd-labhairt aig Volapük a-nis. \n\nTha a' mhòr-chuid de briathrachas na Volapük às a' Bheurla, le beagan fhaclan às a' Ghearmailtis agus às an Fhraingis. \n\nTha \"Vol\" agus \"pük\" a' tighinn bho na faclan Beurla \"world\" agus \"speech\". Tha an gràmar stèidhichte air cànanan Innd-Eòrpach.\n\nSeo eisimpleir de Volapük: \"Urnaigh an Tighearna\":<poem>\n</poem>\n\n", "id": "36736", "title": "Volapük"}
{"url": "https://gd.wikipedia.org/wiki?curid=36740", "text": "Alasdair mac Colla\n\nB' e saighdear Gàidhealach de Chlann Eòin Mhòir (meur de Chlann Dòmhnaill a bha fiachail sna h-Eileanan agus ann an Èirinn) a bha ann an Alasdair mac Colla Chiotaich MacDhòmhnaill (c. 1610 – 13mh dhen t-Samhain 1647). Tha e ainmeil airson pàirt a ghabhail ann an Cogadh nan Trì Rìoghachdan (Beurla: War of the Three Kingdoms).\n\nTha mòran sgeulachdan agus òrain mu a dhèidhinn san dà Ghàidhealtachd, Alba agus Èirinn. Nochd e ann am bàrdachd le Iain Lom agus le Diorbhail Nic a' Bhriuthainn. Rinn Iain Lom an dàn seo:\n\nAlasdair nan Geurlann Sgaiteach,\n\nGheall thu 'n-dè a bhith cur às daibh;\n\nChuir thu 'n retreut seach an caisteal,\n\nSeòladh glè mhath air an leantainn.\nAlasdair nan geurlann guineach,\n\nNam biodh agad àrmainn Mhuile,\n\nThug thu air na dh' fhalbh dhiubh fuireach,\n\n'S retreut air pràbar an duilisg.\nAlasdair mhic Cholla Ghasta,\n\nLàmh dheas a sgoltadh nan caisteal,\n\nChuir thu 'n ruaig air Ghallaibh glasa\n\n'S ma dh'òl iad càl chuir thu àst' e.\nChaidh an òrain luadh seo a chlàradh gu tric, mar eisimpleir ann an:\n\n", "id": "36740", "title": "Alasdair mac Colla"}
{"url": "https://gd.wikipedia.org/wiki?curid=36748", "text": "Dumha Éige\n\n'S e clachan beag faisg air An Aisléim, san Oileán Acla, ann am Chontae Mhaigh Eo sa Chúige Chonnacht ann an Èirinn a th' ann an Dumha Éige (Gàidhlig: \"Brugh Èige\"). Tha e suidhichte ri taobh na h-Aisléime air an rathad a tha a' dol dhan Mhaoilinn, a shìneas suas gu ruige a' Chaoil. 'S ann dhan Bharanachd Buiríos Umhaill, am Baile Fearainn Dumha Éige agus a' pharraist Acaill a bhuineas Dumha Éige fhèin. Tha Scoil Acla suidhichte an seo.\n", "id": "36748", "title": "Dumha Éige"}
{"url": "https://gd.wikipedia.org/wiki?curid=36753", "text": "Dicuil\n\n‘S e manach Èireannach a bh’ ann an Dicuil, ged a tha fiosrachadh a dhith mun bheatha na bu tràithe aige. Chaidh e gu sgoil na lùchairt aig Louis an Cràbhach ann an Francia. Mu 814-16 sgrìobh e \"Liber de Astronomia\", seòrsa de Computus Reuleolach. Tha sin a’ gabhail a-steach ceithir leabhraichean, ann an rosg agus bàrdachd. Tha iomradh ann air reul-eòlas, mìosachan, ceann-latha na Càisge agus a’ Charghais, matamataigs agus rannachd. Chan eil ann a-nis ach aon làmh-sgrìobhainn, ann an Valenciennes.\n\nAnn an 825 sgrìobh e \"De mensura Orbis terrae\", no Tomhas an t-Saoghail, leabhar mu dheidhinn chruinn’-eòlais. Tha sin nas ainmeile na ‘n Computus aige. Chuir e gu feum leth-bhreac de làmh-sgrìobhainn le Theodosius II (435) air \"Mensuratio Orbis.\" Chleachd e cuideachd Pliny (as Sine), Isidore à Seville, agus eile. Sgrìobh e cuideachd mu dheidhinn nan eileanan faisg air Breatainn, air an robh e gu pearsanta eòlach.\nThug e cunntas air Eòrpa, Àisia, Afraga, Èipheit, Ethioipia; farsaingeachd uachdar na Talmhainn; na còig aibhnichean mòra, eileanan, na sia beanntan as àirde. Rinn e iomradh air manaich a bha air tadhail air na h-eileanan Fàro agus Innis Tìle. Thuirt e mu dheidhinn Faro gun robh manaich a’ fuireach ann fad 100 bliadhna, ach ri a linn-sa cha robh ann ach caoraich agus eòin. Mu dheidhinn Innis Tìle, thuirt e gun robh manaich a’ fuireach ann eadar an t-earrach ’s am foghar bho chionn 30 bliadhna, ach dh’fhalbh iad le linn nan Lochlannach.\n\n", "id": "36753", "title": "Dicuil"}
{"url": "https://gd.wikipedia.org/wiki?curid=36763", "text": "Boadilla del Monte\n\n'S e baile meadhanach faisg air Madrid ann an cridhe na Spàinne a th’ ann am Boadilla del Monte (IPA: \"[bo.aˈðiʎa ðel ˈmonte\"). Tha e suidhichte eadar Pozuelo de Alarcón agus Brunete, aig 682m os cionn ìre na mara, shuas anns na Beanntan Guadarrama. Chan eil am baile seo ach 15km air falbh bho Mhadrid, prìomh-bhaile na Spàinne, far a bheil mòran a tha a' fuireach ann ag obair. Tha 49,762 daoine a’ fuireach ann am Boadilla del Monte, 'S e dìreach Spàinntis a tha ga bruidhinn ann am Boadilla del Monte.\n\nB' e na h-Arabaich a chruthaich am baile o chionn còrr is mìle bliadhna, leis gu robh an sgìre air fad fo bhuaidh nam Muslamach gu ruige 1085. Bha am baile ann an teis-mheadhain Cogadh Sìobhalta na Spàinne agus fiù 's chaochail a' chiad Ghàidheal a chaill a bheatha sa chogadh an seo, a' dìon Mhadrid bho na Faisistich. B' e Tomás Patten an t-ainm a bh' airsan. \n", "id": "36763", "title": "Boadilla del Monte"}
{"url": "https://gd.wikipedia.org/wiki?curid=36764", "text": "Aibidil nan craobh\n\n’S e làmh-sgrìobhainn anns an t-sean Ghàidhlig a th’ ann \"In Lebor Ogaim\". Chaidh fiosrachadh air aibidil ogaim a sgrìobhadh ann. B’ e siostam sgrìobhaidh a bh’ ann an ogam. Bha fichead samhlaichean no litrichean anns an t-siostam seo a chaidh an dealachadh ann an ceithir buidhnean. Thathar ag ràdh gun robh iad air an cruthachadh eadar an dàrna is an 4mh linn ach chan eil sinn cinnteach. Lorgaidh sinn iad air an snaigheadh air clachan ach tha sinn a’ creideamh gun deach an sgrìobhadh air fiodh cuideachd.\n\n’S e buidheann de shneagan a th’ ann an gach samhla. Bhiodh iad snaighte air an làimh dheis no chlì de loidhne fhada. Tha cuid a’ dol dìreach no tarsainn thairis an loidhne. `S e dotagan a th’ anns a’ bhuidheann mu dheireadh.\n\nTha na clachan sinn air an sgaoileadh air feadh Bhreatainn is Èireann. Anns an leabhar, \"In Lebor Ogaim\" leughaidh sinn gu bheil ainm air gach litir ogaim is gu bheil iad uile nan ainmean craoibhe. Ach, chan eil iad uile nan ainmean craoibhe air a bheil fios againn anns an latha an-diugh, cha motha a thaobh fiosrachaidh eachdraidheil. Rinn làmh-sgrìobhadh eile, \"Auraicept na n-Éces\" iomradh air \"In Lebor Ogaim\" is dh’aithris e cuideachd am beachd gu bheil a h-uile ainm litreach ogaim na ainm craoibhe.\n\nTha an t-ainm air gach litir clàraichte anns na leabhraichean \"Auraicept na n-Eces\", còmhla ri trì buidhnean de “kennings” (cuairt-labhairt). Tha iad beagan coltach ri tuairmse ann an tòimhseachan-tarsainn. Thàinig na cuairtean-labhairt bho Ghàidhlig Àrsaidh - linntean ro na leabhraichean seo. Tha tòrr deasbaid ann mu bhrìgh na cuairtean-labhairt sin. A thaobh ainmean nan litrichean, gu soilleir, ’s e ainmean craoibhe a th’ann an sia, no ’s dòcha ochd dhiubh, is tha na cuairtean-labhairt an lùib, freagarrach dhan bhrìgh seo.\nTha grunn sgrìobhadairean air a’ bheachd gu bheil cuid de na h-ainmean a’ bruidhinn mu fheart na craoibhe an àite an ainm fhèin. Sgrìobh Mac Coitir artaigil a dh’fheuchas fianais a thogail air an teòraidh seo. M.e. bha an t-ainm `luis’ air an dàrna litir anns an aibidil, is tha ‘luis’ a’ ciallachadh ‘dearrsadh’. Sgrìobh Mac Coitir gu bheil an t-ainm seo a’ dèanamh iomradh air a’ chaorann, leis na dearcan ruadh aige a tha a’ deàrrsadh glan. A’ bharrachd, sgrìobh Mac Coitir, gu bheil gach aon de na ceithir buidhnean shamhlaidhean a’ dèanamh turas tro na ràithean - aon chraobh aig gach ràith is aon a’ bharrachd. Thuirt e gu bheil ceangal làidir eadar an caorann is Naomh Brìde is an fhèis aice, Imbolc, a tha air a comharrachadh anns a’ Ghearran. ’S e samhla Naomh Brìde a th’anns an las. Tha dà de na trì cuairtean-labhairt a’ bruidhinn mu chrodh is sgrìobh Mac Coitir gu bheil an crodh feumach air taic anns a’ Ghearran – an t-àm nuair a bheireas iad. Leanaidh Mac Coitir argamaidean coltach ri seo a thaobh a h-uile litir nach d’ fhuair gu soilleir ainm craoibhe.\nAir an làimh eile, sgrìobh McManus, nach eil fianais cheart a thaobh a’ cheangail eadar an caorann no craobh sam bith is an t-ainm ‘Luis’. Creididh e gu bheil an t-ainm a’ ciallachadh an dàrna cuid, ‘lus’ no ‘loise’ – am facal Gaeilge airson ‘dreòs’. Thuirt e nach e ach siostam gleus cuimhneachaidh (‘mnemonic’) a bh’ ann na h-ainmean seo. Chan eil feum sam bith a bhith a’ lorg ceangal eadar ainmean litrichean is ainmean craoibhe.\n\nChaidh na h-ainmean seo a chruthachadh airson litrichean ogaim, ach, mar a chanas McManus, “[the letter names derived from ogam] long outlived the usefulness of the Ogam script itself and served as the standard nomenclature (names) for Irish letters from the earliest period for which we have information right up to ... the seventeenth century’. Tha Gàidhlig na h-Alba a’ cleachdadh an aon aibidil is ainmean litreach cuideachd. \n\nAir an dàrna làimh, ’s e beachd brèagha a th’ ann an aibidil nan craobh. ’S e artaigil tarraingeach a th’ aig Mac Coitir air a’ chuspair seo. Tha e a’ deasbad nam beachdan aig McManus. Ach, ’s dòcha gu bheil e ag iarraidh cus mac-mheanma gus an argamaid a chumail suas. Air an làimh eile, ’s e artaigilean glè sgoileireil a th’anns an dà fhear le McManus. Sgrìobh e ‘It has become a commonplace of Irish scholarship to regard all the Irish letter-names as names of trees and no other aspect of Irish letters has contributed more to the derailment of a serious study of the history of Ogam than this.’\n\n", "id": "36764", "title": "Aibidil nan craobh"}
{"url": "https://gd.wikipedia.org/wiki?curid=36765", "text": "Aonghas Steafan Peutan\n\nRugadh Aonghas Steafan Peutan ann an 1888, ann an Rear Little Judique (St Ninian), agus thogadh e an siud cuideachd. B' e seo an sloinneadh teaghlaich aige air fad: Aonghas Steabhan mac Aonghais ’ic Alasdair ’ic Aonghais ’ic Aonghais ’ic Dhòmhnaill ’ic Alasdair an Sgitheanaich. ’S e Aonghas, ogha Alasdair an Sgitheanaich (agus na shinn-sinn-seanair do dh’Aonghas Steafan) a ghluais a Cheap Breatann ann an 1901, còmhla ri a bhean Iseabal a thàinig à Loch Abar ann an Alba o thùs.\n\nNa dhuine òg, shiubhail Aonghas Steafan a dh’iomadh àite agus fhuair e obair ann an siud ’s ann an seo, mar bu trice na shaor. Ach, às dèidh greis, bhiodh e ag obair cuideachd air rathaidean-iarainn CPR na neach-coimhid. Ged a bha e air an sgoil bheag aig Glencoe Station fhàgail le foghlam foirmeil bunaiteach a-mhàin, chuireadh e luach mòr air ionnsachadh an-còmhnaidh, agus faodar a ràdh gur e duine fèin-fhoghlaimte a bh’ ann. Mar sin, na inbheach òg, is e ag obair gu cruaidh, chùm e air leis an fhoghlam aige fhèin, a’ frithealadh chlasaichean oidhche gus na sgilean a bhiodh feumail dha na obair a leasachadh – a leithid dealbhachaidh – ach a bharrachd air sin rachadh e gu clasaichean a bhiodh cuideachail dha chomasan sgrìobhaidh. Na b’ anmoiche na bheatha, bhiodh seo uabhasach feumail dha. Chaidh a thogail dhan arm ann an 1918 ach bha cead àiteachaidh aige fad aon bhliadhna agus thàinig an cogadh gu crìch mus tàinig e gu bhith an sàs anns an arm. Ann an 1922, is esan 34 bliadhna a dh’aois, phòs Aonghas Steafan Catrìona, aig an robh sinnsireachd a lean air ais gu Eilean Eige, taobh deas air an Eilein Sgitheanaich. Cheannaich iad tuathanas ann am Port Hood agus thog iad teaghlach an siud.\n\nFad a bheatha, bha meas mòr aig Aonghas Steafan air òrain Ghàidhlig, agus air a’ chànan fhèin. Nuair a bhiodh e a’ siubhal agus ag obair air falbh bhon taigh, ann am Maine no ann am Boston, air neo nuair a bha e a’ frithealadh clasaichean oidhche ann an New York, bhiodh a shùilean fosgailte an-còmhnaidh, is e a’ sireadh leabhraichean de dh’òrain Ghàidhlig agus, às dèidh dha leabhar de leithid sin a cheannach, mar bu trice bhiodh e a’ sgrìobhadh càite agus cuin a cheannaich e e. Tha an cruinneachadh seo fhathast ann an taigh a mhic, ann an cèis-leabhraichean a rinn Aonghas Steafan fhèin dhaibh. Ged a bha e den bheachd nach robh guth làidir aige, agus mar sin nach do ghabh e òrain ann an cuirmean poblach, bhiodh Aonghas Steafan daonnan a’ seinn – an dà chuid airson spòrs agus ach am b’ urrainn dha na faclan a chumail na chuimhne.\n\nCha robh àite sam bith anns a’ choimhearsnachd air an robh ‘Taigh Cèilidh’, ach gun teagamh fear dhe na h-àitichean far am biodh daoine a’ coinneachadh a bh’ anns an taigh Aonghais Steafain, agus sam biodh iad a’ cabadaich, ag aithris sgeulachdan agus a’ gabhail òran. Deigheadh tòrr Gàidhlig a bhruidhinn agus tòrr a sheinn. Bhiodh iomadh raconteur an làthair, ruigeadh seinneadairean matha, agus thigeadh daoine le stòras de shloinntearachd nan inntinn. Gu tric, bheireadh an fheadhainn a thàinig botal den ghealaich ghil leotha, agus gu do-sheachanta bhiodh hòro-gheallaidh aca. ’S e seo an suidheachadh anns an tigeadh tional Aonghais Steafain gu bith.\n\nA bharrachd air a dhìorrasachd a thaobh nan òran, bha buadhan eile aig Aonghas Steafan a fhreagair gu math don obair seo: ged a chòrdadh còmhradh ris gu mòr, ’s e duine sàmhach a bh’ ann na nàdar – ’s dòcha gun abradh iad ‘deagh neach-èisteachd’ ris anns an là a tha ann; gu follaiseach, bha cuimhne air leth math aige; ach ’s e an tàlant a chomharraich e mar dhuine sònraichte – mì-choltach ris a’ mhòr-chuid anns na làithean sin – gun robh comas leughaidh agus sgrìobhaidh anns a’ Ghàidhlig aige. Bhiodh na h-ìrean litearrais a bh’ aige ceangailte ris na clasaichean oidhche anns a’ Bheurla a rinn e ann an Eabhraig Nuadh na dhuine òg, is e a’ leasachadh nan sgilean fhèin; ach a rèir choltais bhiodh a chomas sgrìobhaidh anns a’ Ghàidhlig an crochadh na bu dlùithe air an sgrùdadh mhionaideach a dhèanadh e air na leabhraichean de bhàrdachd Gàidhlig a chruinnicheadh e is e a’ siubhal bho àite gu àite. Bhiodh comasan tuigse agus bruidhinn na Gàidhlig aig iomadh caraid dha, agus bhiodh comas leughaidh gu ìre aig cuid, ach bu tearc an comas sgrìobhaidh anns a’ chànan. Mar thoradh air sin, bha fhios aig gach duine a bhiodh a’ frithealadh nan cèilidhean anns an taigh aige, nan robh òran ann a chòrdadh ris, gum b’ urrainn do dh’Aonghas Steafan a sgrìobhadh sìos dha. Le òran mar sin, dhèanadh Aonghas Steafan dà lethbhreac: fear don duine a dh’iarr e, agus fear eile dha fhèin. Bhiodh deasbadan ann gu tric am measg nan daoine a bha an làthair mu dheidhinn nam facal ‘ceart’.\nAnns an tional a tha seo, tha 241 de dh’òrain rin lorg uile-gu-lèir, agus tha lethbhric de 155 dhiubh ann an Ionad nam Peutanach. Nochdaidh iad uile ann an làmh-sgrìobhadh sgiobalta, so-leughadh Aonghais Steafain. Air sgàth ’s gun robh e cho measail air òrain Ghàidhlig, tha feadhainn sa chruinneachadh a chaidh ath-sgrìobhadh à pàipearan-naidheachd agus à leabhraichean. Gu follaiseach, chaidh feadhainn – a leithid ‘Eilean Sgitheanach nam Buaidh’, le Tormod Dòmhnallach – a dhèanamh air taobh eile a’ chuain, ach chaidh a’ mhòr-chuid a dhèanamh ann an Ceap Breatann: tha pìosan ann le Iain an Sealgair, Aonghas Y. MacLellan agus Ailean an Rids.\n\nBho àm gu àm, chuireadh Aonghas Steafan caochladh notaichean an lùib faclan nan òran – cuid dhiubh goirid agus cuid caran fada. Gu tric, bidh iad seo a-mach air cò às a thàinig an dàn, agus uaireannan sònraichidh iad am fonn ris am bu chòir an t-òran a sheinn. Tha cuid gu tur sa Bheurla, m.e.\n\nUaireannan, thèid an dà chànan a mheasgachadh:\n\nAig deireadh an òrain eirmsich ‘Urnuigh a Ghobhainn’, anns a bheil cunntas air gobha is e ag ùrnaigh an deigheadh a h-uile each buaireasach a thoirt gu gobha eile airson a chruidheadh, agus gus am biodh gach neach-ceannaich a’ pàigheadh a fhiachan gu luath dha, nochdaidh an nota seo:\n\nGu soilleir, ’s e seo an ro-ràdh dhan òran a bhiodh a’ nochdadh air thoiseach air, .i. am bàrd, Aonghas Y. MacLellan, a’ mìneachadh co-theags sgeulachd an dàin. \n\nTha cuid de na h-òrain gu math ionadail, is iad a’ dèiligeadh ri cùisean sa choimhearsnachd. Canaidh an nota ro aon dàn gur e ‘Song for Stephen Graham Judique on his one hundred birthday’ a bh’ ann, agus canaidh nota eile gun deach ‘Caoidh’ a dhèanamh ‘... by Donald MacLennan Port Hood for his wife who died in 1923 and buried up in Port Hastings air fonn “Will ye no come Back again”’. \n\nAn toiseach, thuig an t-Oll. Iain Seathach a thuig cho cudromach ’s a bha tional Aonghais Steafain Pheutain. Tràth sna seachdadan fhuair e cead dà lethbhreac a dhèanamh – an dàrna fear do leabharlann Oilthigh Naoimh Fransaidh Xavier, agus am fear eile do dh’Ionad nam Peutanach ann an Oilthigh Cheap Breatann.\n", "id": "36765", "title": "Aonghas Steafan Peutan"}
{"url": "https://gd.wikipedia.org/wiki?curid=36767", "text": "Brunete\n\n'S e baile meadhanach faisg air Madrid ann an cridhe na Spàinne a th’ ann am Brunete (IPA: \"bɾuˈnete\"). Tha e suidhichte eadar Navas del Rey agus Boadilla del Monte, aig 653m os cionn ìre na mara, shuas anns na Beanntan Guadarrama. Chan eil am baile seo ach 25km air falbh bho Mhadrid, prìomh-bhaile na Spàinne, far a bheil mòran a tha a' fuireach ann ag obair. Tha 10,347 daoine a’ fuireach ann. 'S e dìreach Spàinntis a tha ga bruidhinn ann am Brunete.\n\nB' e Ròmanaich a chruthaich am baile o chionn còrr is dà mhìle bliadhna. Bha am baile ann an teis-mheadhain Cogadh Sìobhalta na Spàinne agus thachair cath uabhasach fuilteach an seo. Chaidh am baile air a' mhilleadh. \n", "id": "36767", "title": "Brunete"}
{"url": "https://gd.wikipedia.org/wiki?curid=36769", "text": "Blàr Dhùn Neachdain\n\nB’e blàr eadar na Cruithnich fo rìgh Bridei Mac Bili, agus Northumbria fo rìgh Ecgfrith a bha ann am Blàr Dhùn Neachdain. Chaidh a chur air 20 an Céitean 685. Bha buaidh mhór aig na Cruithnich agus chaidh Ecgfrith a mharbhadh.\n\nChan eilear cinnteach càite an cuireadh am blàr. Bhathar a’ smaoineachadh fad linntean gur dòcha gun robh e aig Dùn Neachdain (\"Dunnichen\" sa Bheurla) ann an Siorrachd Aonghais, ach a-nis thathar a’ smaoineachadh gu bheil e nas coltaiche gun deach a chur aig Dùn Neachdain eile (\"Dunachton\" sa Bheurla) faisg air Loch Innis agus Ceann na Creige ann am Bàideanach.\n", "id": "36769", "title": "Blàr Dhùn Neachdain"}
{"url": "https://gd.wikipedia.org/wiki?curid=36775", "text": "Šiprage\n\n'S e baile ann am Bosna agus Heartsagobhana a tha ann an Šiprage.\n\nBhuineadh am baile dhan Ostair-Ungaire bho 1867 gu ruige 1918.\n\n", "id": "36775", "title": "Šiprage"}
{"url": "https://gd.wikipedia.org/wiki?curid=36779", "text": "Ailig Dòmhnallach (craoladair, à Sgarastadh)\n\nBʼ e craoladair ainmeil air Radio nan Gàidheal a bha ann an Ailig Dòmhnallach, “Ailig Hearrach” (1933(?)-2017), bràthair don chraoladair Finlay J Dòmhnallach. Rugadh is thogadh e ann an Sgarastadh anns na Hearadh.\n\nBha e ainmeil na òige airson cho fut 's a bha e mar lùth-chleasaiche, agus b' e sin a thagh e mar dhreuchd, a' teagaisg lùth-chleasachd is PE anns na Hearadh an toiseach 's an uairsin ann an Inbhir Nis. ʼS iomadh prògram a lìbhrig e air BBC Radio nan Gàidheal fad iomadh bliadhna. Bha e gu sònraichte aithnichte air Na Dùrachdan, ach bha e an sàs ann an Aithris na Maidne cuideachd aig aon àm, agus prògraman leithid Cuireamaid Ceist is Fonn is Aria. Chuir Ailig seachad bliadhnaichean ann an Inbhir Nis far an do thog e fhèin agus a bhean Sheila dithis mhac. Chaochaill e sa Mhàirt 2017 an déidh dha bhith tinn fad greis.\n", "id": "36779", "title": "Ailig Dòmhnallach (craoladair, à Sgarastadh)"}
{"url": "https://gd.wikipedia.org/wiki?curid=36781", "text": "Eaglais Chille Mhìcheil\n\nChaidh Eaglais Chille Mhìcheil a stèidheachadh anns na Meadhan Aoisean. 'S e eaglais pharaiste Chille Mhìcheil a bh' innte gu 1662, as dèidh sinn còmhla ri Cùl a Chùdainn, gus paraiste ùr Ruigh Solais a stèidheachadh. Bho 1767 dh'imrich an coitheanal dhan eaglais ùir ann an Ruigh Solais fhèin agus cha deach Cille Mhìcheil a chleachdadh ach mar àite-tiodhlachaidh no mar thrannsa-adhlacaidh, m.e. leis na teaghlaichean Seadhach-Mac Coinnich à Talla Neimheadh agus Mac an Rothaich à Ardoch (Poyntzfield). Tha pàirtean dhen eaglais meadhan-aoiseach ann fhathast, aig ceann an iar na h-eaglaise, agus leacan meadhan-aoiseach anns a’ chladh.\n\nTha Eaglais Chille Mhìcheil suidhichte faisg air Camas Uadail air an Eilean Dubh. Tha an eaglais clàraichte air liosta nan togalaichean clàraichte, roinn-seòrsa B.\n\n", "id": "36781", "title": "Eaglais Chille Mhìcheil"}
{"url": "https://gd.wikipedia.org/wiki?curid=36783", "text": "Dùn Phàrlain (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Dùn Phàrlain (Beurla: \"Dunfermline\").\n\nChruthaicheadh i ann an 2011 o phàirtean de Dhùn Phàrlain an Ear agus Dùn Phàrlain an Iar. Tha Dùn Phàrlain fhèin, Cuileann Ros, an Sàilean agus Ceann Chàrdainn san sgìre seo.\n\nTha i ann an crìch ri Siorrachd Chlach Mhanann agus Dùn Bhlàthain, Cowdenbeath agus Siorrachd Pheairt a Deas agus Siorrachd Cheann Rois.\n", "id": "36783", "title": "Dùn Phàrlain (sgìre Phàrlamaid na h-Alba)"}
{"url": "https://gd.wikipedia.org/wiki?curid=36784", "text": "Chuck Berry\n\nB' e seinneadair Aimeireaganach a bha ann an Charles Edward Anderson \"Chuck\" Berry.\nRugadh e san 18 an Dàmhair 1926 ann an St. Louis, Missouri agus chaochail e san 18 am Màrt 2017 ann am Wentzville, Missouri.\n", "id": "36784", "title": "Chuck Berry"}
{"url": "https://gd.wikipedia.org/wiki?curid=36787", "text": "Julius Eastman\n\nB' e neach-ciùil, seinneadair agus dannsair gèidh agus dubh às Na Stàitean Aonaichte a bh' ann an Julius Eastman (Ithaca, 27 an Dàmhair 1940 - Buffalo, 28 an Cèitean 1990). B' e ceòl ann an stoidhle minimalist a dhèanadh e. Bha a chuid obrach - a bha gu math probhail - uabhasach fhèin coltach ri na dhèanadh Steve Reich agus Philip Glass. Chaochail e le greim cridhe.\n", "id": "36787", "title": "Julius Eastman"}
{"url": "https://gd.wikipedia.org/wiki?curid=36789", "text": "Tsunami\n\n'S e sreath de tonnan a' chuain gun gluais glè luath air adhbharachadh le crithean-talmhainn cumhachdach, spreadhaidhean cumhachachach nam beinntean-teine, no maoimean-talmhainn a tha ann an tsunami (no tonn-tuile). Tha tonn-fhad glè fhada aig na tsunamian; faodaidh iad a bhith ceudan de cilemeatair a dh'fhad. Mar as àbhaist, tòisichidh tsunamian gu h-obann. Tha na tuinn a' siubhal aig astar mòr air feadh an cuan le call lùiths glè bheag. Faodaidh iad gainmheach a thoirt air falbh às na tràighean, na craobhan a sgrios, carbadan a thilgeil is a shlaodadh, taighean a mhilleadh agus fiù' s bailtean iomlana a sgrios. Faodar tsunami bhith cuideachd air adhbhrachadh le beum o salachar-rionnag.\n\nGu tric, tarraingidh an sàl air ais bhon oirthir leth na h-ùine na tuinne mus ruigidh an tonn a 'faighinn a' chosta. Ma tha an caisead a 'chosta eu-domhainn, faodaidh an sàl a tharraing air ais fad ceudan de mheatairean mus thig a' chiad tonn. Fuirichidh daoine gu tric aig a' chladach mur eil fios aca air a 'chunnart.\n\nChan urrainn tsunami a bhith air casg. Ach, tha ann dòighean a chuideachadh a chur stad stad air bàsan bho tsunami. Bheir riantan-rabhaidh eadar-nàiseanta agus roinneil rabhaidhean a-mach, gu h-àraidh airson a' Chuan Sèimh, mus ruig tonnan mòra a' chladach. A chionn 's gur urrainn dhan chrith-talmhainn a bhith air faireachdainn a dh'adhbhraich an tsunami mus ruig an tonn a' chladach, 's urrainn rabhadh a bhith air thoirt ri daoine a dhol ri àiteigin sàbhailte.\n\nTha an tsunami as marbhtaiche air a' chlàr an tsunami a bha air 26 Dùbhlachd 2004. Chaidh a h-adhbhrachadh leis a' chrith-talmhainn. Chaidh a ràdh gu bheil meudachd 9.3 aig a' chrith-talmhainn air a' sgèile mheudachd Moment. Bha e stèidhichte anns a 'chuan dlùth ris an oirthir Sumatra, Indonesia. Thairis air 225.000 daoine, a 'chuid as motha air na cladaichean a' Chuan Innseanach, a chaochail bhon mhòr-thubaist seo. Ghluais na tuinn mhòra an tsunami gu math luath. Bha ceudan de mhìltean de dhaoine ann an Indonesia, Sri Lanca, Dùthaich nan Tàidh, Na h-Innsean, Somalia, agus dùthchannan eile, air mharbhadh no leònta leis.\n", "id": "36789", "title": "Tsunami"}
{"url": "https://gd.wikipedia.org/wiki?curid=36801", "text": "Na Bleigeardan\n\n'S e prògram telebhisean cloinne ann am Breatainn a th' anns Na Bleigeardan (Beurla: \"Little Monsters\").\n\nChaidh a chraoladh eadar 1998-1999 air BBC1 ann am Beurla mar \"Little Monsters.\" Bha e co–riochdaichte le Anthony Collins O'Hare, Ealing Studios, Contender Fèisteas Buidheann agus Pacifier Dealbhan Earranta (co-roinnte a chruthachadh venture eadar \"Flicks Filmichean\", \"VGi Fèisteas\", CBEEBIES agus GMTV). A ' chuirm a bha stèidhichte air na leabhraichean air an aon ainm le Tony Garth, eadar-nàiseanta, air eadar-dhealaichte a deas mì-mhodhail agus neònach leanabh.\n\nA 'chiad chraoladh ann an 1998,' còig mionaidean eapasodan de \"Na Bleigeardan\" a bha co-riochdaichte le Ealing Studios agus CBEEBIES. Tha an taisbeanadh a chaidh a eadar-theangachadh gu Gàidhlig na h-Alba ann an 2001 air a ' BBC a h-aon. Anns an Fhraing, a chaidh a chraoladh le TF1, fon tiotal: \"Petites Crapules\", anns a 'Ghearmailt air Super RTL mar: \"Kleine Monsters\", anns an Eadailt air RAI2 agus RAI1 mar: \"Adorabili Pesti\" agus anns a' Phortagail air TVI mar: \"Os Traquinas\"\n\nAnn an 2010, a ' phrògram a chaidh a chraoladh ann an Spàinn, Afraga a Deas, Israel, the Middle East, Singapore, Sìona, South Korea, Iapan, agus laideann an roinn Eòrpa. An tionndadh Gàidhlig an toiseach aired on BBC a h-aon bho 5 an t-samhain 2001 gu 2 an t-samhain 2001, a-rithist bhon t-sultain gus an t-samhain 2001, air dimàirt, diciadain is diardaoin. Tha e an uair sin, aired on BBC Two Scotland agus BBC Alba. Na còraichean a tha an t-sreath a tha fhathast a bh 'aige, agus a' cumail smachd air le Russell Neale Dever, ann an co-obrachadh le Ian Harding. A 'sgaoileadh còraichean a tha a' cumail smachd air le \"Foothill Fèisteas\", Santa Barbara, Stàitean Aonaichte.\n\nA ' chuirm seo a chur air ais as t-Earrach 2016 leis a 65 ùr deach am eapasodan.\n\n", "id": "36801", "title": "Na Bleigeardan"}
{"url": "https://gd.wikipedia.org/wiki?curid=36803", "text": "Wigtown an Iar\n\nB' e uàrd ann an Comhairle Dhùn Phris is Ghall-Ghàidhealaibh a bha ann am Wigtown an Iar. Chaidh e a chruthachadh ann an 2007. Chaidh uàrd ùr, Wigtown an Iar agus Meadhan Ghàidhealaibh, a chruthachadh ann an 2017.\nAnn an 2013 dh'fhalbh Roberta Tuckfield am buidheann Tòraidheach còmhla ri 9 comhairlichean eile.\n", "id": "36803", "title": "Wigtown an Iar"}
{"url": "https://gd.wikipedia.org/wiki?curid=36804", "text": "Meadhan Ghall-Ghàidhealaibh\n\n'S e uàrd ann an Comhairle Dhùn Phris is Ghall-Ghàidhealaibh a tha ann am Meadhan Ghall-Ghàidhealaibh (Beurla: \"Mid Galloway\"). Chaidh e a chruthachadh ann an 2007.\n\nThaghadh trì comhairlichean ann an 2012:\n", "id": "36804", "title": "Meadhan Ghall-Ghàidhealaibh"}
{"url": "https://gd.wikipedia.org/wiki?curid=36806", "text": "Gleann an t-Sruthail\n\n'S e baile beag ann an Comhairle Dhùn Phris is Ghall-Ghàidhealaibh a tha ann an Gleann an t-Sruthail (Beurla: \"Glentrool\").\n\nAnn an 1307 shabaid na h-Albannaich fo Raibeart Brus an aghaidh nan Sasannaich faisg air Gleann an t-Sruthail.\nTha tuama sianar de Cùmhnantaich an deach a mharbhadh ann an 1685 nuair an do ghabh iad pàirt ann an seirbheis sa' choille faisg air.\n", "id": "36806", "title": "Gleann an t-Sruthail"}
{"url": "https://gd.wikipedia.org/wiki?curid=36816", "text": "Frits Zernike\n\nB' e eòlaiche-fiosaig às na Tìrean Ìsle a bh'ann am Frederik Frits Zernike (IPA: \"freːdərɪk frɪts ˈzɛrnikə\", Amsterdam 16 an t-Iuchar 1888 - Amersfoort 10 am Màrt 1966).\n\nB' e luchd-teagaisg mhatmataig a bh' ann a phàrantan, Carl Frederick August Zernike (1859 - 1922) agus Antje Dieperink (1859 - 1929). Bha a phiuthar Anne Zernike (1887 - 1972) a' chiad mhinistear bhoireann san eaglais agus bha a phiuthar eile Elisabeth Zernike (1891 - 1982) na sgrìobhadair. A thuilleadh air sin, bha a bhràthair Johannes Zernike (1901 - 1988) na cheimeagair.\n\nThug e ceum ann an ceimigeachd, matamataig agus fiosaig aig Oilthigh Amsterdam ann an 1912. Bhuannaich e duaisean airson a chuid obrach air opaileasans ann an gasaichean agus an uair sin chuir e seachad dà bhliadhna ag obair fo Jacobus Cornelius Kapteyn (1851 - 1922) aig Oilthigh Ghroningen. Aig àm an dàrna cogaidh b' e na Gearmailtich a chleachd an rannsachadh aige anns a' chogadh.\n\nPhòs e dà thuras: a' chiad turas ann an 1930 aig an tidsear Theodora Willemina van Bommel van Vloten (1887 - 1945) agus an uair sin ann an 1954 aig Lena Baanders (1886 - 1975). Bha duine-cloinne aige: N. N. Zernike agus Frits Zernike. Bhuannaich Gerardus 't Hooft, mac a pheathar, an Duais Nobel ann am Fiosaigs ann an 1999 cuideachd.\n\nBhuannaich e an Duais Nobel ann am Fiosaigs ann an 1953 airson a chuid obrach air maicreasgopachd ìrean-iomsgarach. Dh'ainmich sgire an oilthigh ann an Groningen an a dhèidh (Zernike Campus) a bharrachd air cruinn-shloc air a Ghealaich agus astaroid (11779 Zernike).\n", "id": "36816", "title": "Frits Zernike"}
{"url": "https://gd.wikipedia.org/wiki?curid=36821", "text": "Dòmhnall Iain MacLeòid\n\n'S e sgrìobhadair, neach-deasachaidh agus neach-naidheachd Gàidhlig a th' ann an Dòmhnall Iain MacLeòid (1943-). Rugadh e ann an Àird Àsaig anns na Hearadh. Rinn e PhD aig Oilthigh Ghlaschu ann an 1969 air \"Twentieth Century Gaelic literature: a description, comprising critical study and a comprehensive bibliography\". Bha e na cho-fhear-deasachaidh aig Gairm còmhla ri Ruaraidh MacThòmais. Bha e na òraidiche aig Roinn na Ceiltis, Oilthigh Ghlaschu. \n\n", "id": "36821", "title": "Dòmhnall Iain MacLeòid"}
{"url": "https://gd.wikipedia.org/wiki?curid=36823", "text": "Gerardus 't Hooft\n\n'S e eòlaiche-fiosaig às na Tìrean Ìsle a th' ann an Gerardus 't Hooft (IPA: \"ɣeːrɑrt ət ˈɦoːft\", Den Helder 5 an t-Iuchar 1946).\n\nB' e innleadair-mara a bh' ann athair agus uidh làidir aig a mhàthair ann am fiosaig, rud a tha a' ruith san fhuil. Tha e posta aig Albertha Anje Schik agus tha triuir clann-nighean aca. Bhuannaich Frits Zernike, bràthair a' mhàthar, an Duais Nobel ann am Fiosaigs ann an 1953 cuideachd.\n\nThug e ceum ann am fiosaig, aig Oilthigh Utrecht ann an 1969, far an robh bràthair athar na ollamh. Thòisich e dotaireachd an aon bhliadhna air teòiridhean Yang-Mills fo Martinus Veltman agus dh'fhoillsich e torraidhean a chuid rannsachaidh ann an 1971. Chuir e seachad corra bhliadhna thall thairis is e na rannsachair aig CERN ann an Geneva agus an uair sin aig Oilthigh Harvard. Thill e gu Utrecht ann an 1978, an uair sin na ollamh aig dìreach 38 bliadhna a dh'aois.\n\nBhuannaich e an Duais Nobel ann am Fiosaigs còmhla ri Martinus Veltman ann an 1999 airson an cuid obrach air structar cuantam nan eadar-obraichean eileagtronaiceach lag. \n", "id": "36823", "title": "Gerardus 't Hooft"}
{"url": "https://gd.wikipedia.org/wiki?curid=36824", "text": "Martinus Veltman\n\n'S e eòlaiche-fiosaig às na Tìrean Ìsle a th' ann am Martinus Justinus Godefriedus Veltman (IPA: \"mɑrˈtinʏs jʏsˈtinʏs ɣoːdəˈfridʏs ˈvɛltmɑn\", Waalwijk 27 an t-Ògmhios 1931).\n\nB' e ceannard bhun-sgoil a bh' ann athair agus bha triùir bràthair-athar nan luchd-teagaisg cuideachd. Phòs e aig a bhean Annelke ann an 1960 agus tha nighean aca. \n\nThoisich e fiosaig ionnsachadh aig Oilthigh Utrecht ann an 1948 agus an uair sin rinn e dotaireachd fo Léon Van Hove bho 1953 gu ruige 1956. Chaidh e gu CERN ann an Geneva ann an 1961 còmhla ri Van Hove, a bha os cionn a' phròiseact. bha e cuideachd ann an Stamford thall sna Stàitean cuideachd. Thill e dhan dùthaich aige ann an 1966 agus stiùir e Gerardus 't Hooft tron dotaireachd aige air teòiridhean Yang-Mills gu ruige 1971. Chuir e seachad na bliadhnaichean bho 1981 gu ruige 1996 aig obair aig Oilthigh Mhichigan.\n\nBhuannaich e an Duais Nobel ann am Fiosaigs còmhla ri Gerardus 't Hooft fhèin ann an 1999 airson an cuid obrach air structar cuantam nan eadar-obraichean eileagtronaiceach lag.\n", "id": "36824", "title": "Martinus Veltman"}
{"url": "https://gd.wikipedia.org/wiki?curid=36825", "text": "Johannes Diderik van der Waals\n\nB' e neach-teagaisg agus eòlaiche-fiosaig às na Tìrean Ìsle a bh' ann am Johannes Diderik van der Waals (IPA: \"joːˈɦɑnəz ˈdidəˌrɪk fɑn dɛr ˈʋaːls\", Leiden, 23 an t-Samhain 1837 - Amsterdam, 8 am Màrt 1923).\n\nRugadh e ann an teaghlach macanta bochd agus b' e saor a bh' ann athair, Jacobus van der Waals. Phòs van der Waals aig a bhean Anna Magdalena Smit (1847 - 1881) ann an 1865 agus rug i triùir clann-nighean agus mac dha aca. Bha a nighean Jacqueline Elisabeth van der Waals (1868 - 1922) na bàrd agus bha a mhac Johannes Diderik van der Waals (1873 - 1971) na eòlaiche-fiosaig cuideachd. Tha ogha, Christopher D. Vanderwal, na ollamh ann an ceimigeachd aig Oilthigh Chalifornia.\n\nThoisich e fiosaig ionnsachadh aig Oilthigh Leiden ann an 1862 agus thug e ceum an seo ann an 1865. Fhuair e a dhotaireachd ann an 1873, nuair a bha e 36, leis gu robh e na thidsear an siud an seo ann an Deventer agus Den Haag. Rinn e torr rannsachadh gus a leugh James Clerk Maxwell a chuid obrach. Ghluais e gu Amsterdam, far an robh e na ollamh ann am fiosaig san oilthigh bho 1877 gu ruige 1908. B' e a mhac fhèin a bha na neach-ionaid.\n\nBhuannaich e an Duais Nobel ann am Fiosaigs ann an 1910 airson a chuid obrach air co-aontaran stàite ann an gasaichean.\n", "id": "36825", "title": "Johannes Diderik van der Waals"}
{"url": "https://gd.wikipedia.org/wiki?curid=36826", "text": "Simon van der Meer\n\nB' e eòlaiche-fiosaig às na Tìrean Ìsle a bh' ann an Simon van der Meer (Den Haag, 24 an t-Samhain 1925 - Geneva, 4 am Màrt 2011).\n\nB' e neach-teagaisg a bh' ann athair, Pieter van der Meer. Phòs van der Meer aig a bhean Catharina M. Koopman ann an 1960 agus rug i mac agus nighean dha. \n\nThoisich e fiosaig teicnigeach ionnsachadh aig Technische Universiteit Delft ann an 1948 agus thug e ceum an seo ann an 1952. Chuir e seachad corra bhliadhna ag obair ann an deuchainn-lann aig Philips ann an Eindhoven mus dh'fhalbh e a CERN ann an Geneva ann an 1956. B' ann ann an CERN a chuir e seachad an ùine mus do leig e a dhreuchd dheth ann an 1990.\n\nBhuannaich e an Duais Nobel ann am Fiosaigs ann an 1984 còmhla ri Carlo Rubbia airson an cuid obrach air bloigheagan W agus Z aig CERN.\n", "id": "36826", "title": "Simon van der Meer"}
{"url": "https://gd.wikipedia.org/wiki?curid=36827", "text": "Nicolaas Bloembergen\n\nB' e eòlaiche-fiosaig às na Tìrean Ìsle a bh' ann an Nico Bloembergen (Dordrecht, 11 am Màrt 1920).\n\nB' e innleadair ceimigeach a bh' ann athair, Auke Bloembergen agus neach-teagaisg Fraingis a bh' ann a mhàthair, Sophia Maria Quint. Chuir e seachad dà bhliadhna aig toiseach tòisichidh An Dàrna Cogaidh air fhalach bho na Nàsaich, a bha an torr airsan. Phòs Bloembergen aig a bhean Huberta Deliana Brink ann an 1950 agus rug i mac agus dithis nighean dha. \n\nThug e ceum an an aig Oilthigh Utrecht ann an 1943. Rinn e a dhotaireachd an dèidh a chogaidh ann an 1948 ann an Oilthigh Leiden. Bha e an sàs ann an rannsachadh mu lasairean fad deicheadan, gu seach àraidh ann an Harvard, far an robh e na ollamh.\n\nBhuannaich e an Duais Nobel ann am Fiosaigs ann an 1981 còmhla ri Arthur Leonard Schawlow agus Kai Siegbahn airson an cuid obrach air speactromachd.\n", "id": "36827", "title": "Nicolaas Bloembergen"}
{"url": "https://gd.wikipedia.org/wiki?curid=36830", "text": "Antony Hewish\n\n'S e reuladair às a' Chòrn a tha ann an Antony Hewish. Bhuannaich e an Duais Nobel ann am Fiosaigs ann an 1974 còmhla ri Martin Ryle airson na h-obrach aige còmhla ri Jocelyn Bell Burnell.\nRugadh e ann am Fowey ann an 1924. Bha e na oileanach aig Oilthigh Chambridge agus sgrìobh e an tràchdas aige air \"The fluctuations of galactic radio waves\" an sin fo Mhartin Ryle.\n", "id": "36830", "title": "Antony Hewish"}
{"url": "https://gd.wikipedia.org/wiki?curid=36836", "text": "Christiaan Eijkman\n\nB' e dotair às na Tìrean Ìsle a bh' ann an Christiaan Eijkman (IPA: \"krɪstijaːn ˈɛi̯kmɑn\", Nijkerk, 11 an Lùnastal 1858 - Utrecht, 5 an t-Samhain 1930).\n\nB' e ceannard bhun-sgoil a bh' ann athair, air an robh Christiaan Eijkman cuideachd agus bha a bhràthair Johann Frederik Eijkman na cheimigear. Thogadh e ann an Zaandam. Thug e ceum aig Oilthigh Amsterdam ann an eòlas-leighis armailteach. Fhuair e a dhotaireachd ann an 1883 airson na sgrìobh agus rannsaich e mu pòlarachadh nan nearbhan, fo T. Place. Phòs e aig a' chiad bhean, Aaltje Wigeri van Edema, ann an 1883 ach dh'eug i ann an 1886. Phos e a-rithist ann an 1888 aig Berthe Julie Louise van der Kemp agus rug i aon mhac dha, Pieter Hendrik Eijkman .\n\nAn uair sin chaidh e thall thairis leis an arm is e na dhotair. Chuir e seachad corra bhliadhna ann an Diàbha agus Sumatra. Cha mhor nach do bhàsaich le mailèiria agus b' fheudar dha thilleadh dhan dùthaich aige fhèin. Rinn e rannsachadh air galaran tropaigeach ann an deuchainn-lainn ann an Amsterdam agus Berlin. Mu dheireadh thall, chaidh a chur air ais dhan Innd-Innse mar cheannard Sgoil Eòlas-leighis Dhiàbha (Duitsis: \"Dokter Djawa School\"): Oilthigh na h-Innd-Innse an latha an-diugh. Chuir e seachad bliadhnaichean a' Dèanamh rannsachadh saidheansail an siud.\n\nChaochail e na bhodach san leabaidh ann an Utrecht, far an robh e na ollamh san oilthigh fad deicheadan.\n\nBhuannaich e an Duais Nobel ann an Leigheas ann an 1929 còmhla ri Frederick Gowland Hopkins airson a chuid obrach air a' ghalar beriberi agus beòthamanan.\n", "id": "36836", "title": "Christiaan Eijkman"}
{"url": "https://gd.wikipedia.org/wiki?curid=36839", "text": "Nijkerk\n\n'S e baile meadhanach, port agus sgìreachd (Duitsis: gemeente) ann an cridhe nan Tìrean Ìsle a th’ ann an Nijkerk (IPA: nɛi̯kɛr(ə)k, Sagsannais: Niekark). Tha an t-ainm a' ciallachadh An Eaglais Ùr, bho dhà fhacal ann an Duitsis: nieuwe (ùr) agus kerk (eaglais), leis gun do thogadh eaglais ùr an seo ann an 1221. Chaidh an t-seann eaglais a mhilleadh le teine. Fhuair Nijkerk a chuid chòirichean (Duitsis: Stadsrechten) ann an 1413 agus dh'fhàs am baile gu math beairteach fad an 18mh Linn tro mhalairt. Tha e suidhichte air iomall Amsterdam, eadar Almere agus Amersfoort, aig 3m os cionn ìre na mara, ri taobh na h-aibhne Eenmeer, anns an roinn Gelderland. Tha 40,618 duine a' fuireach ann.\n\n\n\n", "id": "36839", "title": "Nijkerk"}
{"url": "https://gd.wikipedia.org/wiki?curid=36840", "text": "Den Helder\n\n'S e baile meadhanach, port agus sgìreachd (Duitsis: gemeente) ann an ceann a tuatha nan Tìrean Ìsle a th’ ann an Den Helder. 'S ann às an Duitsis \"helde\" (bàrr) a tha an t-ainm. Chaidh Den Helder a stèidheachadh san 8mh Linn. Thoisich am baile ri fhàs anns an 17mh Linn, mar bhunait ro-innleachdail a' Chabhlaich. Rinneadh droch sgrios air a' bhaile san Dàrna Cogadh. Tha e suidhichte ann an rubha, eadar an t-eilean Texel agus am baile Alkmaar, aig dìreach 1m os cionn ìre na mara, ri taobh an IJsselmeer, anns an roinn Noord-Holland. Tha 56,308 duine a' fuireach ann.\n\n\n\n", "id": "36840", "title": "Den Helder"}
{"url": "https://gd.wikipedia.org/wiki?curid=36843", "text": "Waalwijk\n\n'S e baile meadhanach, port-aibhne agus sgìreachd (Duitsis: gemeente) ann an ceann a deas nan Tìrean Ìsle a th’ ann am Waalwijk (IPA: \"ʋaːlʋɛi̯k\", Brabants: \"Wólluk\"). 'S ann às an Duitsis \"Wal\" (cladach) agus \"wic\" (sgìre) a tha an t-ainm. Chaidh Waalwik a chlàradh airson a' chiad turais san 13mh Linn agus fhuair e a chuid chòirichean (Duitsis: stadsrechten) ann an 1303. B' e gnìomhachas bhrogan a bha gu math làidir an seo o chionn fhada. Tha e suidhichte ri taobh na h-aibhne \"Bergse Maas\", a shruthas dhan Hollands Diep, eadar Oosterhout agus 's-Hertogenbosch, aig dìreach 2m os cionn ìre na mara, anns an roinn Noord-Brabant. Tha 46,495 duine a' fuireach ann. Tha Pàirc Nàiseanta Loonse air an àirde an ear-dheas Waalwijk.\n\n\n\n", "id": "36843", "title": "Waalwijk"}
{"url": "https://gd.wikipedia.org/wiki?curid=36852", "text": "Schouwen-Duiveland\n\n'S e eilean agus sgìreachd (Duitsis: gemeente) ann an ceann a deas nan Tìrean Ìsle a th’ ann an Schouwen-Duiveland (IPA: \"sxʌuə(n)ˈdœyvəlɑnt\", Zeeuws: \"Schouwen-Duveland\"). Tha e suidhichte eadar Middelburg agus Rotterdam, aig dìreach -1m fo ìre na mara, anns an roinn Zeeland. Tha 48,821 duine a' fuireach ann. Chan ann ach bailtean beaga san sgìre dhùthchail seo. B' ceithir eileanan fa leth a bh' ann o chionn fhada - Schouwen, Duiveland, Dreischor agus Bommenede - ach ann an 1610 thòisich obair air dam an seo agus chuireadh na h-eileanan ri chèile ann an aon eilean mòr, mar a rinneadh ann an iomadh sgìre eile nan Tìrean Ìsle. Thug An Dàrna Cogadh buaidh gu math làidir air an sgìre: chaidh deichnear a chur gu bàs gun adhbhar. B' e an t-eilean mu dheireadh na dùthcha a bha ann an làmhan nan Nàsach a bh' ann ab Schouwen-Duveland, fiù' s gu ruige An Cèitean 1945.\n\n", "id": "36852", "title": "Schouwen-Duiveland"}
{"url": "https://gd.wikipedia.org/wiki?curid=36853", "text": "Òran na Cloiche\n\n'S e òran le Dòmhnall Ruadh Phàislig a th' ann an \"Òran na Cloiche\". Tha e a' dèiligeadh ri aiseadh Clach Sgàin a dh' Alba ann an 1950, nuair a chaidh a goid air ais bho Abaid na h-Iar-mhanachainn le oileanaich.\n", "id": "36853", "title": "Òran na Cloiche"}
{"url": "https://gd.wikipedia.org/wiki?curid=36854", "text": "Martin Ryle\n\nB' e reuladair à Sasainn a bha ann am Martin Ryle. Bhuannaich e an Duais Nobel ann am Fiosaigs ann an 1974 còmhla ri Antony Hewish airson na nua-innleachdan aige.\nRugadh e ann am Brighton ann an 1918 agus bha e na oileanach aig Oilthigh Oxford. An dèidh don dàrna cogadh, nuair a dh'obair e airson Feachd Rìoghail an Adhair, rannsaich e reul-eòlas aig Oilthigh Chambridge.\n\nChaidh e na ollamh ann an 1959 agus bhuannaich e Bonn Òir a' Chomainn Rìoghail Reul-eòlach ann an 1964.\nChaidh astaroid, 12136 Martinryle, ainmeachadh air.\n", "id": "36854", "title": "Martin Ryle"}
{"url": "https://gd.wikipedia.org/wiki?curid=36856", "text": "Zaandam\n\n'S e baile meadhanach agus port-aibhne ann an cridhe nan Tìrean Ìsle a th’ ann an Zaandam (IPA: \"zaːnˈdɑm\", seann ainm: \"Saenredam\"). B' e sgìreachd fa leth (Duitsis: \"gemeente\") a bh' ann gu ruige 1974 nuair a chaidh a chur ri chèile le Zaanstad. B' e gnìomhachas bhataichean a bha gu math làidir an seo o chionn fhada. Fiu' s chuir Peadar Mòr ùine fhada an seo ann an 1697 is e ag ionnsachadh long-thogail. Tha e suidhichte air iomall Amsterdam, ri taobh na h-aibhne \"Zaan\", a shruthas dhan IJmeer, eadar Westpoort agus Zandijk, aig -5m fo ìre na mara, anns an roinn Noord-Holland. Tha 73,685 duine a' fuireach ann. Thogadh Christiaan Eijkman (1858 - 1930), an dotair a bhuannaich an Duais Nobel ann an Leigheas ann an 1929 an seo.\n\n\n\n", "id": "36856", "title": "Zaandam"}
{"url": "https://gd.wikipedia.org/wiki?curid=36858", "text": "Jan Saenredam\n\nB' e deilbhiche, dealbhadair mhapaichean agus gràbhalaiche furmach às Na Tìrean Ìsle a bh' ann an Jan Pieterszoon Saenredam (Zaandam, 1565 - Assendelft, 4 an Dàmhair 1607). Rugadh e anns Na Tìrean Ìsle ri linn Poblachd nan Seachd Roinnean Aonaichte, nuair a bha an dùthaich uabhasach beairteach. B' e dìlleachdan a bh' ann an Saenredam agus chaidh a thogail le bràthair màthar, Pieter de Jongh, a bha na chlèireach sa Comhairle ann an Assendeft. Phòs e ri Anna Pauwelsdochter agus rug i aon mhac dha, Pieter Janszoon Saenredam, a bha na pheantair cuideachd. Chaochail e leis an fhiabhras-ballach nuair a bha e 42 bliadhna a dh'aois. B' e cuspairean seach-labhrach às a' Bhìoball no miotas-eòlas na Grèige a dhèanadh e.\n", "id": "36858", "title": "Jan Saenredam"}
{"url": "https://gd.wikipedia.org/wiki?curid=36859", "text": "Assendelft\n\n'S e baile meadhanach mòr ann an cridhe nan Tìrean Ìsle a th’ ann an Assendelft. \n\nB' e sgìreachd fa leth (Duitsis: \"gemeente\") a bh' ann gu ruige 1974 nuair a chaidh a chur ri chèile le Zaanstad. Tha e suidhichte air iomall Amsterdam, ri taobh a' chanàl \"Binnendelf\", a shruthas dhan Noordzeekaal (Gàidhlig: Canàl na Mara a Tuatha), eadar Zaandam agus IJmuiden, aig -5m fo ìre na mara, anns an roinn Noord-Holland. Tha 23,459 duine a' fuireach ann. Rugadh am peantair Jan Saenredam (1565 - 1607) an seo. Ged nach eil Amsterdam ach pìos beag air falbh bho Assendelft, tha an t-àite uabhasach fhèin dùthchail agus 's ann às a' bhaile a tha a' chearc ainmeil \"assendelfter\". A bharrachd air sin, 's ann ann an Assendelft a tha am prìomh-rathad (Duitsis: \"Dorpsstraat\") as fhaide san dùthaich.\n\n\n", "id": "36859", "title": "Assendelft"}
{"url": "https://gd.wikipedia.org/wiki?curid=36860", "text": "Pieter Janszoon Saenredam\n\nB' e peantair às Na Tìrean Ìsle a bh' ann am Pieter Janszoon Saenredam (Assendelft, 1597 - Haarlem, 4 an Dàmhair 1665). Rugadh e anns Na Tìrean Ìsle ri linn Poblachd nan Seachd Roinnean Aonaichte, nuair a bha an dùthaich uabhasach beairteach. B' e mac Jan Saenredam a' pheantair a bh' ann, ged a bha a chuid pheantaireachd gu math eadar-dhealaichte bho na rinn athair. Dhèanadh e fòcas air seallaidhean a-staigh eaglaisean, air sàilleabh gu robh an dùthaich air atharrachadh mòran tron Ath-Leasachadh agus le sin bha coltas nan eaglaisean air atharrachadh cuideachd. Chan fhaodadh e a dhèanamh na rinn e às aonais bristeadh nan dealbhagan an Ath-Leasachaidh (Duitsis: \"Beeldenstorm\").\n", "id": "36860", "title": "Pieter Janszoon Saenredam"}
{"url": "https://gd.wikipedia.org/wiki?curid=36863", "text": "Zaanstad\n\n'S e sgìreachd (Duitsis: \"gemeente\") ann an cridhe nan Tìrean Ìsle a th’ ann an Zaanstad (IPA: \"zaːnstɑt\"). Chaidh a chruthachadh ann an 1974 nuair a chaidh Assendelft, Koog aan de Zaan, Krommenie, Westzaan, Wormerveer, Zaandam agus Zaandijk a chur ri chèile. Tha e suidhichte air iomall Amsterdam, ri taobh na h-aibhne \"Zaan\", a shruthas dhan IJmeer, eadar Westpoort agus IJmuiden, aig -5m fo ìre na mara, anns an roinn Noord-Holland. Tha 151,109 duine a' fuireach ann. Ged nach eil Amsterdam ach pìos beag air falbh cha an sgìre gu math dùthchail. Thogadh Christiaan Eijkman (1858 - 1930), an dotair a bhuannaich an Duais Nobel ann an Leigheas ann an 1929 an seo.\n\n\n", "id": "36863", "title": "Zaanstad"}
{"url": "https://gd.wikipedia.org/wiki?curid=36869", "text": "Willem Einthoven\n\nB' e dotair às na Tìrean Ìsle a bh' ann am Willem Einthoven (Semarang, 21 an Cèitean 1860, Leiden, 28 an t-Sultain 1927).\n\nB' e dotair thall sna colonaidhean ann an Diàbha a bh' ann athair Jacob Einthoven, a chaochail nuair a bha Einthoven 10 bliadhna a dh'aois. Thogadh e ann an Semarang ach thill an teaghlach gu Utrecht ann an 1874. Thug e ceum aig Oilthigh Utrecht ann an eòlas-leighis. Fhuair e a dhotaireachd ann an 1885 airson na sgrìobh agus rannsaich e mu agus bha e na ollamh aig Oilthigh Leiden bho 1885 gus a chaochail e ann an 1927. Phòs e aig a cho-ogha, Frédérique Jeanne Louise de Vogel, ann an 1886 agus rug i mac agus triùir nighean dha.\n\nBhuannaich e an Duais Nobel ann an Leigheas ann an 1924 airson a chuid obrach air an Galbhanomeatair Einthoven seòrsa dhe ECG.\n", "id": "36869", "title": "Willem Einthoven"}
{"url": "https://gd.wikipedia.org/wiki?curid=36871", "text": "Tobias Michel Karel Asser\n\nB' e fear-poileataigs agus fear-lagha às Na Tìrean Ìsle a bh' ann an Tobias Michel Karel Asser (IPA: \"toːbiɑs miˈʃɛl ˈkaːrəl ˈɑsər\", Amsterdam, 28 an Giblean, 1838 - Den Haag, 20 an t-Iuchar 1913). B' e Mac Carel Daniel Asser (1813 – 1885) agus Rosette Godefroi (1816 - 1892) à bhuineadh dha choimhearsnachd Iùdhach à Amsterdam. Thug Asser ceum ann an lagh aig Oilthigh Amsterdam agus choilean e a chuid fhoghlaim aig Oilthigh Leiden. A bharrachd air sin bha e na ollamh aig Oilthigh Leiden fad deicheadan. Phòs e aig a bhean, Johanna Ernestine Asser, ann an 1864 agus rug i ceathrar duine-cloinne dha. Bhuannaich e an Duais Nobel airson Sìthe ann an 1911 còmhla ri Alfred Hermann Fried airson an cuid obrach air a' Chùirt-eadraiginn mhaireannach (fraingis: \"Cour permanente d'arbitrage\").\n", "id": "36871", "title": "Tobias Michel Karel Asser"}
{"url": "https://gd.wikipedia.org/wiki?curid=36879", "text": "Philipp Lenard\n\nB' e eòlaiche-fiosaig a bha ann am Philipp Lenard. Bhuannaich e an Duais Nobel ann am Fiosaigs ann an 1905 airson na h-obrach aige air gathan cathod.\nRugadh e ann am Pozsony (nise Bratislava anns an t-Slòbhac) ann an 1862. Sgrìobh e an tràchdas aige aig Oilthigh Heidelberg. Ann an 1892 chaidh e na \"Phrivatdozent\" aig Oilthigh Bhonn far an do dh'obair e còmhla ri Heinrich Hertz agus na ollamh aig Oilthigh Bhreslau ann an 1894 nuair an do dh'fhoillsich e a thoraidhean mu ghathan cathod. Dhearbhaich e gum b' urrainn do ghathan cathod a' siubhal tron adhair no tro fhalamhachd. Chaidh e na ollamh aig Oilthigh Khiel ann an 1888. \n", "id": "36879", "title": "Philipp Lenard"}
{"url": "https://gd.wikipedia.org/wiki?curid=36887", "text": "Comunn Gàidhlig Pheairt\n\n'S e buidheann a th' ann an Comunn Gàidhlig Pheairt a bhios a' brosnachadh cainnt, litreachas agus ceòl nan Gàidheal. 'S e a shuaicheantas 'Clann nan Gàidheal an Guaillibh a Chéile'. \n\nBidh iad a' cumail chèilidhean tron gheamhradh ann am Peairt agus a' cumail taic ri iomairtean is tachartasan Gàidhlig ann am Peairt agus Siorrrachd Pheairt. \n\nChaidh an Comunn a stèidheachadh ann an 1880.\n\nChuir an Comunn Mòd ionadail Siorrachd Pheairt air bhonn ann an 1923 agus chaidh Talla a' Bhaile ann an Obar Pheallaidh a chleachdadh. Ann an 1924 agus 1929, chuir an Comunn taic ris a' Mòd Nàiseanta nuair a bha e ann am Peairt.\n\nAnn an 1994, ghluais an Comunn gu St Matthew’s Church Hall air Tay Street, Peairt. Thàinig am Mòd Nàiseanta a-rithist ann an 2004. \n\n\n\n", "id": "36887", "title": "Comunn Gàidhlig Pheairt"}
{"url": "https://gd.wikipedia.org/wiki?curid=36888", "text": "Fermion\n\n'S e seòrsa de mhìrean bunaiteach a tha ann am fermion. Tha iad a' leantainn stadastaig Fermi–Dirac.\n", "id": "36888", "title": "Fermion"}
{"url": "https://gd.wikipedia.org/wiki?curid=36889", "text": "Odón de Buen y del Cos\n\nB' e eòlaiche-nàdair, cuan-eòlaiche agus fear-poileataigs às An Spàinn a bh'ann an Odón de Buen y del Cos (Zuera, 18 an t-Samhain 1863 - Meagsago, 3 an Cèitean 1945).\n\nRugadh agus thogadh e ann an Zuera, baile beag leth shligheach eadar Huesca agus Zaragoza. Mac Mariano de Buen Ropín (tàillear) agus Petra del Cos Corroza, ghluais an teaghlach a Zaragoza fhèin airson cothrom a thoirt dha a dhol dhan àrd-sgoil. Thus e oide dhan na sgoilearan eile fhad 's a bha e san sgoil. Thug e ceum ann an ceimigeachd aig Oilthigh Mhadrid ann an 1884 le taic-airgid a thug Comhairle Zuera dha. Rinn e dotaireachd an sin ann an nàdarrachas ann an 1887.\n\nAnn an 1885 fhuair e fiathachadh a dhol air turas-mara gu Lochlann air bhòrd an fhrigead \"Blanca\". Dhùisg an turas a bha seo uidh air a' mhuir aige. Nuair a thill e lorg e obair agus le sin bho bha e na thidsear ainmh-eòlas agus luibh-eòlas aig Oilthigh Bharcelona 1889 gu ruige 1911. Fhuair e droch chàineadh às an Eaglais Chaitligeach leis gu robh e airson na beachdan aig Charles Darwin mu mhean-fhàs agus o chionn 's gu robh e airson poblachd anns An Spàinn. Stèidhich e Institiùd Cuan-eòlas na Spàinne (Spàinntis: \"Instituto de Oceanografía Española\") ann an 1914.\n\nBha e air taobh na Poblachd agus air sàilleabh sin b' fheudar dha an dùthaich aige fhàgail ann dèidh Cogadh Sìobhalta na Spàinne. Chaochail e na fhògarrach thall ann am Meagsago, far a bheil a chuid oghaichean fhathast ann. Bha a mhac, Sadí de Buen Lozano (1893 - 1936), na eòlaiche-parasaite a rannsaich mailèiria. Chaidh a chur gu bàs tron chogadh leis na Faisistich.\n\n", "id": "36889", "title": "Odón de Buen y del Cos"}
{"url": "https://gd.wikipedia.org/wiki?curid=36890", "text": "Ainmh-eòlas\n\nIs e saidheans nam Beathaichean a tha ann an Ainmh-eòlas. Is e meur a' bhith-eòlas a tha ann.\n\n", "id": "36890", "title": "Ainmh-eòlas"}
{"url": "https://gd.wikipedia.org/wiki?curid=36897", "text": "Zuera\n\n'S e baile beag anns an Spàinn a tha ann an Zuera (IPA: \"θweɾa\", Catalanais: \"Suera\"). Tha e suidhichte aig 279m os cionn ìre na mara ri taobh na h-aibhne Gállegos, air an àirde an ear-dheas na dùthcha, dìreach air iomall Zaragoza san roinn Aragón. Dh'ath-cheannsaich na Spàinntich am baile ann an 1180. Bu làidir a bhuaidh a thug Cogadh Sìobhalta na Spàinne (1936 - 1939) air Zuera: bha am baile ann an meadhan a' chogaidh fad na h-ùine agus chaill mòran am beatha.\nTha e coltach gur ann à \"Zubi\" (drochaid) ann am Basgais a tha an t-ainm, leis gu bheil Dùthaich nam Basgach faisg air làimh agus an sgìre air fad fo buaidh nam Basgach an dèidh nan Ròmanach. A dh'aindeoin sin, tha cuid eile dhen bheachd gur ann às an Arabais \"zuhayra\" (àlainn) a tha an t-ainm. Chanadh \"Gallicum\" ris nuair a bha na Ròmanaich làidir san Spàinn.\n", "id": "36897", "title": "Zuera"}
{"url": "https://gd.wikipedia.org/wiki?curid=36900", "text": "Oilthigh Mhadrid\n\nTha Oilthigh Mhadrid (Spàinntis: \"Universidad Complutense de Madrid\", Laideann: \"Universitas Complutensis Matritensis\") suidhichte ann am Madrid, an Spàinn. Thàinig e gu bhith na oilthigh an 1293.\n", "id": "36900", "title": "Oilthigh Mhadrid"}
{"url": "https://gd.wikipedia.org/wiki?curid=36901", "text": "Oilthigh Bharcelona\n\nTha Oilthigh Bharcelona (Spàinntis: \"Universidad de Barcelona\", Catalanais: \"Universtat de Barcelona\" Laideann: \"Universitas Barcinonensis\") suidhichte ann am Barcelona, an Spàinn. Thàinig e gu bhith na oilthigh an 1450. Bha Odón de Buen y del Cos na ollamh an seo fad bliadhnaichean.\n\n", "id": "36901", "title": "Oilthigh Bharcelona"}
{"url": "https://gd.wikipedia.org/wiki?curid=36902", "text": "Cuan-eòlas\n\n'S e raon saidheansail a tha a' dèanamh fòcas air a' mhuir, na cuantan agus a gach uile rud ceangailte riutha 's a th' ann an Cuan-eòlas. Tha e a' gabhail a-steach structar, susbaint agus daineamaigs nan cuantan, a thuilleadh air pròiseasan fiosaigeach (mar na tuinn, làn-mara is muir-tràigh), pròiseasan geòlasach (mar ghrùideachadh no fàs grunnd-mara) agus fiù's pròiseasan bith-eòlach. Tha cuan-eòlas air a roinneadh ann an iomadh geug, mar cuan-eòlas fiosaigeach, cuan-eòlas ceimigeach, cuan-eòlas geòlasach, air neo cuan-eòlas bith-eòlach.\n", "id": "36902", "title": "Cuan-eòlas"}
{"url": "https://gd.wikipedia.org/wiki?curid=36904", "text": "Borriol\n\n'S e baile beag anns an Spàinn a tha ann am Borriol. Tha e suidhichte aig 208m os cionn ìre na mara ri taobh na h-aibhnichean La Botalaria, La Teula, San Martí agus Codina, air an àirde an ear na dùthcha, dìreach air iomall Castelló de la Plana san roinn Castelló. Dh'ath-cheannsaich na Bhaileinsianich an t-àite ann an 1233 agus chaidh am baile a stèidheachadh ann an 1250. B' e Muslamaich a bh' anns a' mhòr-chuid an seo gu ruige 1609, nuair a chuireadh na \"Moriscos\" a-mach às an dùthaich. \n", "id": "36904", "title": "Borriol"}
{"url": "https://gd.wikipedia.org/wiki?curid=36906", "text": "Sadí de Buen Lozano\n\nB' e leighiche, parasait-eòlaiche agus fear-saidheans às An Spàinn a bh'ann an Sadí de Buen Lozano (Barcelona, 18 an t-Iuchar 1893 - Córdoba, 3 an t-Sultain 1936).\n\nRugadh agus thogadh e ann am Barcelona, far an robh athair, Odón de Buen y del Cos, na ollamh aig Oilthigh Bharcelona. Phòs e aig Berta López de Heredia agus rug i ceathrar duine-cloinne dha.\n\nThug e ceum à Oilthigh Bharcelona agus chuir e seachad bliadhnaichean aig obair fon neach-rannsachaidh Eadailteach Gustavo Pittaluga. Stèidhich iad seirbheis an aghaidh Mhailèiria (Spàinntis: \"Servicio Español de Lucha Antipalúdica\") agus rinn iad sàr obair an aghaidh a' Ghalair ann an Cáceres agus air feadh Chatalòinia, far an robh mailèiria na bu làidire. Dh'fhàs e a bhith na cheannard sheirbheis Shlàinte na Spàinne ann an 1931.\n\nBha e air taobh na Poblachd agus na bhall an UGT - aonadh-ciùird cudromach - agus air sàilleabh sin chaidh a chur gu bàs leis na Faisistich aig toiseach tòisichidh Cogadh Sìobhalta na Spàinne. Bha e ann an Córdoba nuair a sheas an t-Arm an aghaidh an Riaghaltais. B' fheudar dhan teaghlach aige an dùthaich fhàgail agus chaidh iad gu Meagsago nam fògarraich.\n\n", "id": "36906", "title": "Sadí de Buen Lozano"}
{"url": "https://gd.wikipedia.org/wiki?curid=36910", "text": "Jeremy Corbyn\n\nTha Jeremy Bernard Corbyn (IPA: \"kɔːrbɪn\", Chippenham 26 an Cèitean 1949) na fhear-poileataigs Sasannach sa Phàrtaidh Làbarach agus na bhall Phàrlamaid Westminster airson Islington a Tuath o 1983.\nMac an Innleadair David Benjamin Corbyn (1915 – 1986) agus an tidsear matamataig Naomi Josling (1915 – 1987), thogadh e ann an Wiltshire agus ann an Shropshire. Tha triùir bràthair aige. B' e sìochantairean a bh' ann a phàrantan, a choinnich ri chèile ann an tachartas aig an \"Conway Hall Ethical Society\" - a tha a' gabhail ri daonnachas - gus taic a thoirt do Phoblachd na Spàinne aig àm a' Chogaidh Sìobhalta. Chaidh Jeremy òg gu sgoiltean prìobhaideach an siud. Bha e an sàs ann an CND, am Pàrtaidh Làbarach, agus iomairtean an aghaidh sealgaireachd, is esan fhathast san sgoil. Chuir e seachad bliadhna na oileanach aig ach cha tug e ceum idir.\n\nAnn an 1974 phòs e aig Jane Chapman, a bha na comhairliche còmhla ris ann an Haringay, ach dhealaich iad ann an 1979. Tha ise na ollamh aig Oilthigh Lincoln a-nis. An uair sin phòs e aig Claudia Bracchitta, a bha na fògarrach às An t-Sile, ann an 1987. Dhealaich ann an 1999 iad air sàilleabh gu robh ise airson an triùir duine-cloinne a bh' aca a chur gu sgoiltean prìobhaideach, rudeigin a bha esan an aghaidh. Mu dheireadh thall, phòs e aig Laura Álvarez ann an 2013. 'S e neach-iomairt Mhalairt chothromaich a th' innte agus bha i na neach-lagha airson chòraichean daonna san dùthaich aige fhèin.\n\nThoisich Corbyn ann am poileataigs tron na aonaidhean-ciùird, a thaobh an T&GWU, a' riochdachadh luchd-obrach ann an gnìomhachas aodaich. An uair sin chaidh a thaghadh na chomhairliche airson Haringay, far an robh e bho 1974 gu ruige 1983 nuair a chaidh a thaghadh gu airson Islington a Tuath. Fhuair e an seat aige leis gun do dh'fhàg Mícheil Ó h-Allmhuráin, an seann bhall-phàrlamaid airson na sgìre, am Pàrtaidh Làbarach. \n\nTha Corbyn fhèin ag ràdh gur e sìochantair, poblachdach agus glasraichear a chleachdas am baighseagal a h-uile latha a th' ann. 'S àbhaist dha a bhith an lùib iomairtean eadar-nàiseanta airson chòraichean daonna. Bha e an sàs anns a' cho-bhann \"Stop the War\" an aghaidh a' Chogaidh ann an Ioràc a bharrachd air a bhith a' strì ann an iomairt \"Dlùth-phàirteachas ri Palastain\"; tha e cuideachd na leas-cheannard \"CND\". An dèidh an sgannail mu chosgaisean nam Ball Pàrlamaid ann an 2009 anns an Rìoghachd Aonaichte thàinig e am follais gur e Corbyn am ball a fhuair an suim airgid a bu lugha.\n\nChaill am Pàrtaidh na taghaidhean coitcheann an an 2015 agus bha iadsan ann an staing an dèidh sin. Bhuannaich Corbyn an ceannas anns an Dàmhair 2015, ged a bha a h-uile duine an dùil nach tigeadh aige sin a dhèanamh. 'S ann connspaideach 's a tha e agus mòran air an taobh deas a' Phàrtaidh na aghaidh. A bharrachd air sin, tha e air fìor dhroch làimhseachadh fhaighinn bho na meadhanan. Nuair a bhot an dùthaich airson Brexit ann an 2016 theab iad ga chur a-mach às a dhreuchd ach dh'fhàillig an iomairt a bha seo. Tha Corbyn a-nis a' seasamh an aghaidh Theresa May anns na taghaidhean coitcheann 2017.\n", "id": "36910", "title": "Jeremy Corbyn"}
{"url": "https://gd.wikipedia.org/wiki?curid=36911", "text": "Poll Lochaidh\n\n'S e baile beag air an Eilean Dubh a th' ann am Poll Lochaidh no Poll Lòchaidh (Beurla: \"Munlochy\"). Tha e suidhichte aig ceann Ob Poll Lòchaidh air taobh an ear-dheas an leth-eilein deas air an A832 eadar Tore agus Abhach.\n\nTha àitichean eachdraidheil timcheall air a' bhaile. Tha tobar chlùdaidh (\"clootie well\") faisg air a' bhaile air an A832. Tha e ainmichte a rèir Naomh Curetán (Laideann: \"Curitanus\", \"Kiritinus\" no \"Boniface\"), easbaig a bha beò timcheall air a' bhliadhna 700. Cuiridh daoine aodaich air na craobhan timcheall air Tobar Churadain gus an latha an-diugh. Chithear togalaichean eachdraidheil eile anns a' bhaile fhèin agus timcheall air a' bhaile, leithid \"Old Allangrange House\" no tobhtaichean \"Allangrange Chapel\".\n\nTimcheall air a' bhaile tha coilltean agus fearann-tuathanais torrach ann.\n\nAnn an 1881 bha 1866 duine a' fuireach an seo agus bha Gàidhlig aig 171 dhiubh.\n\n", "id": "36911", "title": "Poll Lochaidh"}
{"url": "https://gd.wikipedia.org/wiki?curid=36912", "text": "Sìochantas\n\n'S e sreath chreideamhan agus cleachdaidhean a thathar a' cur air dòigh gus an sìth a chumail eadar dùthchannan agus nàiseanan a th' ann an sìochantas. Canar \"sìochantair\" ris gach neach a tha a' gabhail ri sìochantas. 'S ann làidir ann aghaidh Chogaidhean agus còmhstri ainneartach dhen a h-uile seòrsa 's a tha sìochantas ge b' e 's a tha e: poileataigeach, creideamhach, air neo ideòlasach. An àite fòirneart bidh sìochantairean a' cleachdadh: neo-fhòirneart èasgaidh, dioplomasachd, eas-ùmhlachd chatharra, am boycott, diùltadh cogaiseach, iomairtean sgaoilidh bheachdan agus foghlam airson na sìthe. Tha an fheallsanachd a tha air cùl gnothaich ann an sìochantas ceangailte ri bun-bheachdan mar \"ahimsa\" (अहिंसा) ann am Bùdachas agus \"Satyagraha\" (सत्याग्रह) ann an Hionduthachd.\n", "id": "36912", "title": "Sìochantas"}
{"url": "https://gd.wikipedia.org/wiki?curid=36920", "text": "Wiltshire\n\n'S e siorrachd air an àirde an iar-dheas Shasainn a th' ann am Wiltshire (IPA: wɪltʃər). Tha e air a chuairteachadh le Dorset, Somerset, Hampshire, Gloucestershire, Oxfordshire agus Berkshire. Chaidh an siorrachd a chlàradh airson a' chiad turais anns an 9mh Linn mar \"Wiltunscir\". 'S ann à trì facail ann am Beurla 's a tha an t-ainm: \"Wil\" (Uilleam), \"Ton\" (baile) agus \"shire\" (siorrachd). Bheireadh sin \"Siorrachd Bhaile Uilleim\" dhuinn sa Ghàidhlig.\n\n", "id": "36920", "title": "Wiltshire"}
{"url": "https://gd.wikipedia.org/wiki?curid=36921", "text": "Shropshire\n\n'S e siorrachd faisg air na crìochan leis A' Chuimrigh air an àirde an iar Shasainn a th' ann an Shropshire (IPA: \"ʃrɒpʃər\", seann ainm: \"Salop\", Cuimris: \"Swydd Amwythig\"). Tha e air a chuairteachadh le Powys, Wrecsam, Cheshire, Staffordshire, Herefordshire agus Worcestershire. Chaidh an siorrachd a chlàradh airson a' chiad turais anns an 11mh Linn mar \"Scrobbesbyrigscīr\". 'S ann à dà fhacail ann am Beurla 's a tha an t-ainm: \"Byrig\" (dùn), \"shire\" (siorrachd) agus an t-ainm Scrobbe. Bheireadh sin \"Siorrachd Dhùn Scrobbe\" dhuinn sa Ghàidhlig. Thogadh Jeremy Corbyn an seo.\n\n", "id": "36921", "title": "Shropshire"}
{"url": "https://gd.wikipedia.org/wiki?curid=36922", "text": "Glasraicheachd\n\n'S e dòigh bheatha far a bheilear a' seachnadh feòl no iasg a th' ann an Glasraicheachd. B' ann anns Na h-Innseachan o chionn corr is 2,700 bliadhna a thoisich Glasraicheachd, agus tha i fhathast làidir ann am Bùdachas agus Hionduthachd, leis gu bheil iad a' gabhail ri ahimsa. Leanadh cuid dhe na seann Ghreugaich Glasraicheachd cuideachd, ach cha b' e cleachdadh àbhaisteach san Roinn-Eòrpa ron 20mh Linn. \n", "id": "36922", "title": "Glasraicheachd"}
{"url": "https://gd.wikipedia.org/wiki?curid=36924", "text": "Ceimig\n\n'S e stuth ceimigeach (\"ceimig\") foirm stutha anns a bheil co-chur seasmhach agus buadhan sònraichte. Chan urrainn dha ceimigean a bhith roinnte nan co-phàirtean le dòighean dealachaidh fiosaigeach, i.e. \"gun bhriseadh co-nasgaidh\".\n", "id": "36924", "title": "Ceimig"}
{"url": "https://gd.wikipedia.org/wiki?curid=36925", "text": "Aonghas a Deas (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Aonghas a Deas (Beurla: \"Angus South\").\n\nChruthaicheadh i ann an 2011 o phàirtean de dh'Aonghas agus Taobh Tatha a Tuath. Tha An Ceathramh Mòr, Càrn Ùstaidh, agus Obar Bhrothaig san sgìre seo.\n\nTha i ann an crìch ri Aonghas a Tuath agus a' Mhaoirne, Baile Dhùn Dè an Ear, Baile Dhùn Dè an Iar agus Siorrachd Obar Dheathain an Iar.\n", "id": "36925", "title": "Aonghas a Deas (sgìre Phàrlamaid na h-Alba)"}
{"url": "https://gd.wikipedia.org/wiki?curid=36927", "text": "Aonghas a Tuath agus a' Mhaoirne (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Aonghas a Tuath agus a' Mhaoirne (Beurla: \"Angus North and the Mearns\").\n\nChruthaicheadh i ann an 2011 o phàirtean de dh'Aonghas agus Siorrachd Obar Dheathain an Iar agus Ceann Chàrdainn. Tha Farfar, Mon Rois, agus Breichin san sgìre seo.\n\nTha i ann an crìch ri Aonghas a Deas, Siorrachd Obar Dheathain an Iar agus Siorrachd Obar Dheathain a Deas agus Ceann Chàrdainn.\n", "id": "36927", "title": "Aonghas a Tuath agus a' Mhaoirne (sgìre Phàrlamaid na h-Alba)"}
{"url": "https://gd.wikipedia.org/wiki?curid=36929", "text": "Tarbhdail\n\nB' e clachan air an Eilean Dubh a bh' ann an Tarbhdail (Beurla: \"Tarradale\"). \n\nBha e suidhichte mu dhà mhìle (3 km) ear-dheas air a' Bhlàr Dhubh ann an Ros an Ear. \nAn-diugh chan eil ach \"Tarradale House\" agus \"Tarradale Mains\" air fhàgail. Tha iad suidhichte air bruach a tuath Abhainn nam Manach far a bheil an abhainn a leudachadh gu Linne Fharair. Thogadh \"Tarradale House\" anns na 1680an agus chaidh an togalach a leudachadh is ag atharrachadh tro na linntean. Tha an dà thogalach clàraichte le Canmore.\n\nRugadh an clach-eòlaiche Sàr Roderick Murchison (22 an Gearran 1792 – 22 an Dàmhair 1871) ann an \"Tarradale House\" ann an 1792. Sgrìobh Archibald Geikie leabhar eachdraidh beatha Roderick Murchison.\n\n", "id": "36929", "title": "Tarbhdail"}
{"url": "https://gd.wikipedia.org/wiki?curid=36934", "text": "Baile Dhùn Dè an Ear (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann am Baile Dhùn Dè an Ear (Beurla: \"Dundee City East\").\n\nChruthaicheadh i ann an 2011 o Dhùn Dè an Ear, aig an robh crìochan na sgìre Phàrlamaid Westminster. Tha pàirtean an ear de Dhùn Dè agus Port Bhruachaidh san sgìre seo.\n\nTha i ann an crìch ri Aonghas a Deas agus Baile Dhùn Dè an Iar.\n", "id": "36934", "title": "Baile Dhùn Dè an Ear (sgìre Phàrlamaid na h-Alba)"}
{"url": "https://gd.wikipedia.org/wiki?curid=36935", "text": "Institiud Foghlam na h-Alba\n\n'S e aonadh-ciùird Albannach a tha ag obair às leth luchd-teagaisg ann an sgoiltean agus colaistean air feadh na dùthcha a th' ann an EIS (ainm fada: \"Educational Institute of Scotland\", Gàidhlig: \"Institiud Foghlam na h-Alba\"). Chaidh a chruthachadh ann an Dùn Èideann ann an 1847 agus 's e an t-aonadh-ciùird foghlaim as aosta na cruinne a th' ann. le 54,580 buill (2014) tha an EIS a' riochdachadh 80% dhen luchd-teagaisg ann an Alba.\n\nB' e gu robh staing dhoirbh ann an eaconomaidh eadar-nàiseanta ann fad na bliadhnaichean bho 1840 gu ruige 1850 agus le sin dh'fhàs luchd-teagaisg air feadh Alba gu math amharasach mu atharraidhean a thaobh chùmhnantan agus pàigh taobh a-staigh siostam foghlam na h-Alba. B' e prìomh amas na h-institiud \"deagh ionnsachadh a bhrosnachadh agus feumalachdan foghlaim ann an Alba adhartachadh\". Ann an 1851 fhuair an EIS bann sgrìobhte on a' Bhànrigh Bhictoria a thug cead dhan institiud a thoirt ceumannan do dhaoine a tha àirigh air duais foghlam air sàilleabh an cuid dheagh obair sna sgoiltean. 'S e rud nach dèan aonadh-ciùird eile sam bith a dhèanamh a th' ann sin. Dh'aontaidh iomadach aonadh-ciùird beag ris an EIS ann an 1917, ga dhèanamh an t-aonadh-ciùird foghlaim na bu mhotha na dùthcha. Thoisich co-bharganachadh nàiseanta ann an 1939. Chleamhnaich an EIS ris an STUC ann an 1976 agus ris an TUC ann an 1977. Ann an 1985 Dh'aontaidh tidsearan sna oilthighean ris an EIS agus ann an 1988 Dh'aontaidh luchd-òraide nan colaistean ris an Institiud.\n\nTha an EIS an sàs ann an dàimh ghnìomhachasach ceangailte ri foghlam gus ar làithean is i a' riochdachadh thidsearan anns a h-uile dòigh. A thaobh phàigh, tha i a' gabhail pàirt ann an co-bharganachadh phàigh aig ìre nàiseanta (SNCT) agus ionadail (LNCT). A bharrachd air sin, bidh an Institiud ag obair air poileasaidhean foghlaim. Rinn an EIS a' chùis ann an iomairt gus na deuchainnean Nàiseanta 5 atharrachadh agus ann an stailc gus àrdachadh pàigh fhaighinn do luchd-teagaisg nan colaistean ann an 2017. Bidh an EIS a' co-obrachadh le tòrr bhuidhnean eile mar Riaghaltas na h-Alba, an SQA agus GTCS.\n\n'S e buill an EIS fhèin a tha ga riaghladh, a' moladh pholasaidhean agus ga stiùireadh. Thathar a' cumail coinneamh choitcheann bhliadhnail san Ògmhios gach bliadhna ann am Peairt air neo ann an Dùn Dè. Molaidh gach comann ionadail an EIS gluasadan air a stèidhicheas polasaidhean an EIS airson na bliadhna ri teachd. 'S e Comhairle an EIS, a chumas a chuid choinneamhan còig turas gach bliadhna ann an Dùn Èideann, a tha an urra ri co-dhùnaidhean na coinneimh choitcheann bhliadhnail a chuir an gnìomh.\n\n\n", "id": "36935", "title": "Institiud Foghlam na h-Alba"}
{"url": "https://gd.wikipedia.org/wiki?curid=36936", "text": "Baile Dhùn Dè an Iar (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann am Baile Dhùn Dè an Iar (Beurla: \"Dundee City West\").\n\nChruthaicheadh i ann an 2011 o Dhùn Dè an Iar, aig an robh crìochan na sgìre Phàrlamaid Westminster. Tha pàirtean an iar de Dhùn Dè san sgìre seo.\n\nTha i ann an crìch ri Aonghas a Deas agus Baile Dhùn Dè an Ear.\n", "id": "36936", "title": "Baile Dhùn Dè an Iar (sgìre Phàrlamaid na h-Alba)"}
{"url": "https://gd.wikipedia.org/wiki?curid=36937", "text": "Obar Dheathain a Deas agus Ceann Chàrdainn (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Obar Dheathain a Deas agus Ceann Chàrdainn (Beurla: \"Aberdeen South and North Kincardine\").\n\nChruthaicheadh i ann an 2011 o Obar Dheathain a Deas agus pàirtean de Shiorrachd Obar Dheathain an Iar agus Ceann Chàrdainn. Tha pàirtean a deas de dh'Obar Dheathain, Port Leathain agus Cùltair Pheadar san sgìre seo.\n\nTha i ann an crìch ri Aonghas a Tuath agus a' Mhaoirne, Siorrachd Obar Dheathain an Iar agus Obar Dheathain Meadhain.\n", "id": "36937", "title": "Obar Dheathain a Deas agus Ceann Chàrdainn (sgìre Phàrlamaid na h-Alba)"}
{"url": "https://gd.wikipedia.org/wiki?curid=36939", "text": "UNISON\n\n'S e aonadh-ciùird a tha ag obair às leth luchd-obrach na roinne poblaich air feadh na dùthcha a th' ann an UNISON (ainm fada: \"UNISON — the Public Service Union\", Gàidhlig: \"UNISON - Aonadh-ciùird na Roinne Poblaich\"). Chaidh a chruthachadh ann an Lunnainn ann an 1993 nuair a thàinig COHSE, NUPE agus NALGO ri chèile. Le 1,255,653 buill (2015) 's an dàrna aonadh-ciùird na Rìoghachd Aonaichte, an dèidh UNITE. Bidh UNISON a' gabhail pàirt ann an co-bharganachadh phàigh aig ìre nàiseanta agus ionadail.\n\n\n", "id": "36939", "title": "UNISON"}
{"url": "https://gd.wikipedia.org/wiki?curid=36940", "text": "UNITE\n\n'S e aonadh-ciùird a tha ag obair às leth luchd-obrach air feadh na dùthcha a th' ann an UNITE (ainm fada: \"UNITE — the Union\", Gàidhlig: \"UNITE - an t-Aonadh\"). Chaidh a chruthachadh ann an Lunnainn ann an 2007 nuair a thàinig Amicus agus TGWU ri chèile. Le 1,382,126 buill (2015) 's an t-aonadh-ciùird nas motha na Rìoghachd Aonaichte agus Poblachd na h-Èireann. Bidh UNITE a' gabhail pàirt ann an co-bharganachadh phàigh aig ìre nàiseanta agus ionadail.\n\n\n", "id": "36940", "title": "UNITE"}
{"url": "https://gd.wikipedia.org/wiki?curid=36941", "text": "Lesley Laird\n\n'S e neach-poileataigs à Alba a tha ann an Lesley Laird BP.\n\nDh'obair i ann an goireasan daonna airson Banca Rìoghail na h-Alba agus bha i na leas-cheannard Comhairle Fhìobha mus do thaghadh e mar BhP airson Cair Chaladain agus Cowdenbeath ann an 2017.\nTha i na ball Pàrtaidh Làbarach na h-Alba. \nChuir Jeremy Corbyn i ann an rèim mar neach-labhairt dùbhlanach airson Alba ann an 2017.\n", "id": "36941", "title": "Lesley Laird"}
{"url": "https://gd.wikipedia.org/wiki?curid=36943", "text": "Co-bharganachadh\n\n'S e pròiseas rèiteachaidh eadar buidhnean luchd-obrach agus luchd-fastaidh a th' ann an Co-bharganachadh. 'S e gu bheil co-bharganachadh ag amas air còrdaidhean a dhèanamh a thaobh thuarastail, cumhaichean obrach, sochairean, agus dòighean eile a tha ceangailte ri airgead-dìolaidh do luchd-obrach agus an cuid chòraichean. Bidh riochdairean aonaidhean-ciùird a' togail guth nan luchd-obrach dham buineadh iad. Mar as àbhaist cuiridh na co-aontachaidhean a rèiticheas na aonaidhean-ciùird as leth am buill air bhonn rudan mar sgàlaichean thuarastail, uairean-obrach, trèanadh, slàinte is sàbhailteachd, seach-thìm is modhan chùisean-gearain, a bharrachd air còraichean pàirt a ghabhail ann an gnothaichean na companaidh. \n\n'S urrainn do dh' aonaidhean-ciùird rèiteachadh le aon neach-fastaidh (mar as àbhaist a' riochdachadh luchd-earrann na companaidh) air neo buidheann de luchd-fastaidh a rèir na dùthcha, gus co-aontachaidhean airson a' ghnìomhachais air fad a dhèanamh. Bidh co-chòrdadh ag obrachadh mar chumhnant obrach eadar luchd-fastaidh agus na h-aonaidhean-ciùird. Ann an co-bharganachadh bidh pròiseas rèiteachaidh ann eadar riochdairean nan aonaidhean-ciùird agus riochdairean nan luchd-fastaidh (mar as àbhaist air a riochdachadh le sgioba-stiùiridh na companaidh, no, ann an corra dhùthaich mar An Ostair, An t-Suain agus Na Tìrean Ìsle, air a riochdachadh le comann luchd-fastaidh) a thaobh chumhaichean obrach nan daoine, mar thuarastail, uairean-obrach, cumhaichean obrach is modhan chùisean-gearain, a thuilleadh air còraichean agus aonaidhean-ciùird. ‘S e Còrdadh co-bharganachaidh a chanar ris.\n\nChaidh am facal \"co-bharganachadh\" air a chleachdadh airson a' chiad turais ann an 1891 le Beatrice Webb, a bha an sàs anns na h-aonaidhean-ciùird. Thoisich co-bharganachadh nàiseanta ann an siostam foghlam na h-Alba ann an 1939. A-nis thathar ga dhèanamh tron chomataidh SNCT (Comataidh Rèiteachadh na h-Alba do Luchd-teagaisg).\n", "id": "36943", "title": "Co-bharganachadh"}
{"url": "https://gd.wikipedia.org/wiki?curid=36947", "text": "TUC\n\n'S e aonad nàiseanta nan aonaidhean-ciùird ann an Alba, Sasainn agus A' Chuimrigh a th' ann an TUC (ainm slàn: \"Trades Union Congress\", Gàidhlig: \"Mòr-dhàil nan Aonaidhean-ciùird\"). Bidh an TUC a' riochdachadh mòr-chuid nan aonaidhean-ciùird ann am Breatainn. Chaidh a chruthachadh ann am Manchester ann an 1868. Bhris an STUC bhon TUC ann an 1897 air sàilleabh gu robh cuid a dhaoine mì-thoilichte leis na bha an TUC a' deanamh a thaobh riochdachadh nan luchd-obrach anns a' Pharlamaid. Aig an ìre seo tha 51 aonaidhean-ciùird air an cleamhnachadh ris - EIS, UNISON agus UNITE nam measg - is iadsan a' riochdachadh mu 5.8 muillean duine uile gu lèir. Thathar ag ràdh gur e guth nan luchd-obrach ann am Breatainn a th' anns an TUC. 'S e Proinnsias Ní Ghrádaigh a tha na àrd-rùnairean a-nis. 'S ann ag amas air iomairtean le ìomhaigh àrd a chuir air dòigh, is e a' strì airson amasan agus beusan nan aonaidhean-ciùird. A bharrachd air sin, bithear a' cuideachadh aonaidhean-ciùird a thaobh fhastadh buill, a bhith nas èifeachdaiche agus ag obair an aghaidh chonnspairn eadar aonaidhean-ciùird agus airson dlùth-phàirteachas.\n\n", "id": "36947", "title": "TUC"}
{"url": "https://gd.wikipedia.org/wiki?curid=36949", "text": "Obar Dheathain Meadhain (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Obar Dheathain Meadhain (Beurla: \"Aberdeen Central\").\n\nChruthaicheadh i ann an 2011 o Obar Dheathain a Deas agus Obar Dheathain a Tuath. Tha Obar Dheathain tuath air an Uisge Dè agus deas air an Deathain san sgìre seo.\n\nTha i ann an crìch ri Obar Dheathain Oir Dheathain agus Obar Dheathain a Deas agus Ceann Chàrdainn.\n", "id": "36949", "title": "Obar Dheathain Meadhain (sgìre Phàrlamaid na h-Alba)"}
{"url": "https://gd.wikipedia.org/wiki?curid=36961", "text": "Abhach\n\n'S e baile beag air an Eilean Dubh a th' ann an Abhach (Beurla: \"Avoch\"). Tha e suidhichte air an A832 eadar Poll Lochaidh san iar agus a' Chananaich san ear air taobh an ear-dheas an leth-eilein air bruach Linne Mhoireibh. Ann an 2011 bha 1,052 duine a' fuireach an seo.\n\nBha eaconamaidh a' bhaile stèidhichte gu ìre mhòir air iasgach, gu h-àraidh sgadan agus gearra-sgadain. An-diugh thèid am port-mara a chleachdadh airson bhàtaichean eile agus airson turas air bàta a thoirt don luchd-turais, gu h-àraidh gu Rubha na Cananaich gus leumadairean fhaicinn. Tha am port-mara suidhichte aig ceann an ear dhen t-seann bhaile iasgaich. Chaidh a thogail ann an 1815 a rèir planaichean Thomas Telford. Chaidh an cala a leasachadh ann an 1903 agus chuireadh an \"Avoch Harbour Trust\" air bhonn, a tha a' stiùireadh gnothaichean a' phuirt gus an latha an-diugh. Tha an seann bhaile timcheall air a' chala agus inbhir an abhainn \"Rosehaugh Burn\" a' gabhail a-steach sraidean beaga ris an canar ‘\"streeties\"’ Tha iad a' ruith aig ceart-cheàrn chun a' chladaich. Tha pàirt dhen bhaile, eadar a‘ chala, \"Long Street\" agus \"Henrietta Street\" na raoin-ghlèidhteachais. Chithear seann taighean beaga nan iasgairean ann an \"Henrietta Street\".\n\nTha tobar chlùdaidh (\"clootie well)\", \"\"Craigie Well\"\", iar-dheas air a' bhaile, eadar Abhach is Poll Lochaidh faisg air Bàgh Poll Lochaidh. Cuiridh daoine aodaich agus buinn-airgid air na craobhan timcheall air an tobar seo mar gheasagan an aghaidh draoidheachd.\n\nIar-dheas air Abhach tha \"Ormonde Hill\" far an robh \"Ormond Castle\" no \"Castle of Avoch\". Chaidh an caisteal a thogail timcheall air 1179 agus bha e na dhachaigh Andrew de Moray a bha a' sabaid còmhla ri Uilleam Uallas an aghaidh Èideard I Shasainn. Canar gun deach a sgriosadh timcheall air 1650 nuair a chaidh airm Cromwell dlùth air a' chaisteal. Chan eil ach tobhtaichean air fhàgail an-diugh. Tha an caisteal clàraichte mar charragh-chuimhne àrsaidh air liosta nan togalaichean clàraichte, roinn-seòrsa A.\n\nTuath air Abhach chithear togalach clàraichte eile a nochdas air liosta roinn-seòrsa A cuideachd. Tha tobhtaichean taighe-thùir dhìonadaich, \"Arkendeith Tower\", às an 16mh/17mh linn ann a bha e aithnichte fon ainm \"Airc-Eoin-dubh\" cuideachd.\n\nB' e \"Roseaugh Estate\" aon de na oighreachdan a bu bheartaiche anns an sgìre seo. Bha i suidhichte iar-thuath air Abhach. Bhon 1864 a-mach chaidh an oighreachd a leasachadh le James Fletcher. Bha togalaichean ann an stoidhlichean diofraichte ann, leithid stoidhle Seòrasach is Tudair. An dèidh bàs Lilian Fletcher, an tè mu dheireadh san teaghlach seo, ann an 1953, chaidh an taigh mòr a leigeil, ach tha togalaichean eile rim faicinn fhathast. \n\nChaidh Alasdair MacCoinnich a thìodhlacadh ann an Abhach. B' e easan a' chiad duine Eòrpach a shiubhail thairis air tìr-mòr Ameireaga a tuath agus a ràinig an Cuan Sèimh. \n\n", "id": "36961", "title": "Abhach"}
{"url": "https://gd.wikipedia.org/wiki?curid=36969", "text": "STUC\n\n'S e aonad nàiseanta nan aonaidhean-ciùird ann an Alba a th' ann an STUC (ainm slàn: \"Scottish Trades Union Congress\", Gàidhlig: \"Mòr-dhàil Aonaidhean-ciùird na h-Alba\"). Bidh an STUC a' riochdachadh mòr-chuid nan aonaidhean-ciùird ann an Alba. Chaidh a chruthachadh ann an Glaschu ann an 1897 air sàilleabh gu robh cuid a dhaoine mì-thoilichte leis na bha an TUC a' deanamh a thaobh riochdachadh nan luchd-obrach anns a' Pharlamaid. Aig an ìre seo tha 36 aonaidhean-ciùird air an cleamhnachadh ris - EIS, UNISON agus UNITE nam measg - is iadsan a' riochdachadh mu 630,000 duine uile gu lèir. 'S e Greum Mac a' Ghobhainn a tha na àrd-rùnairean a-nis. 'S ann ag amas air iomairtean le ìomhaigh àrd a chuir air dòigh, is e a' strì airson amasan agus beusan nan aonaidhean-ciùird. A bharrachd air sin, bithear a' cuideachadh aonaidhean-ciùird a thaobh fhastadh buill, a bhith nas èifeachdaiche agus ag obair an aghaidh chonnspairn eadar aonaidhean-ciùird agus airson dlùth-phàirteachas.\n\n", "id": "36969", "title": "STUC"}
{"url": "https://gd.wikipedia.org/wiki?curid=36988", "text": "Obar Dheathain Oir Dheathain (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Obar Dheathain Oir Dheathain (Beurla: \"Aberdeen Donside\").\n\nChruthaicheadh i ann an 2011 o Obar Dheathain a Tuath agus pàirtean de Shiorrachd Obar Dheathain an Iar agus Ceann Chàrdainn. Tha pàirtean de dh'Obar Dheathain tuath air an Deathain, Deis agus Mastrick san sgìre seo.\nTha i ann an crìch ri Siorrachd Obar Dheathain an Ear, Siorrachd Obar Dheathain an Iar agus Obar Dheathain Meadhain.\n\nChaochail a' chiad BPA, Brian Adam ann an 2013 agus bhuannaich Mark McDonald am frith-thaghadh.\n", "id": "36988", "title": "Obar Dheathain Oir Dheathain (sgìre Phàrlamaid na h-Alba)"}
{"url": "https://gd.wikipedia.org/wiki?curid=36992", "text": "Siorrachd Bhanbh agus Oirthir Bhùchainn (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Siorrachd Bhanbh agus Oirthir Bhùchainn (Beurla: \"Banffshire and Buchan Coast\").\n\nChruthaicheadh i ann an 2011 o Bhanbh agus pàirtean de Mhoireabh. Tha Ceann Phàdraig, Bucaidh, Banbh, Cuileann agus Baile nam Frisealach san sgìre seo.\nTha i ann an crìch ri Siorrachd Obar Dheathain an Ear, Siorrachd Obar Dheathain an Iar agus Moireabh.\n", "id": "36992", "title": "Siorrachd Bhanbh agus Oirthir Bhùchainn (sgìre Phàrlamaid na h-Alba)"}
{"url": "https://gd.wikipedia.org/wiki?curid=36995", "text": "Hans Asperger\n\nB' e dotair às An Ostair a bh' ann an Hans Asberger (Hausbrunn, 18 an Gearran 1906 - Vienna, 21 an Dàmhair 1980).\nRugadh agus thogadh Asberger air an dùthaich air iomall Vienna. Bha e caran diùid agus cha mhor nach robh ach caraid neo dhà aige. A dh'aindeoin sin, bha e uabhasach fhèin comasach san sgoil, gu seachd-àraidh a thaobh bhàrdachd, saidheans agus cànan. Dh'ionnsaich e Laideann agus Greugais san sgoil. Thug e ceum ann an à Oilthigh Vienna ann an 1931 agus an ceann bliadhna, ann an 1932 chaidh ainmeachadh ceannard roinn foghlaim sònraichte aig roinne cloinne ann an ospadal an oilthighe. Phòs e aig Hanna Kalmon ann an 1935 agus rug i còignear duine-cloinne dha.\nRinn e torr obair fad bliadhnaichean air uathachas 's a leithid. Ann an 1944 sgrìobh e dealbh-chunntas air uathachas a bha a cheart cho math ri na sgrìobh Grunya Sukhareva (Ruisis: \"Груня Ефимовна Сухарева\") thall san Ruis ann an 1925. Chunnaic e gur e daoine gun cho-fhaireachdainnean do chàch a bh' annta agus aig nach robh caraidean idir, a leanadh còmhraidhean aon-taobhach, a dhèanadh fòcas gu math dlùth air dìreach aon chuspair, agus a bha gu math luideil. Nuair a bha Elfriede Jelinek òg, rinn Asperger obair oirre.\n", "id": "36995", "title": "Hans Asperger"}
{"url": "https://gd.wikipedia.org/wiki?curid=36996", "text": "Hausbrunn\n\n'S e baile beag agus sgìreachd (Gearmailtis: \"Gemeinde\") air an àirde an ear-thuath na h-Ostair a th' ann an Hausbrunn. Chaidh am baile a chlàradh airson a' chiad turas ann an 1195 mar \"Hugesprunne\". Chaochail 98 duine an seo leis a' phlàigh ann an 1713. Tha e suidhichte faisg air na crìochan le Poblachd nan Seiceach agus an t-Slòbhac anns an sgìre (Gearmailtis: \"Bezirk\") \"Mistelbach\", san roinn (Gearmailtis: \"Bundesland\") An Ostair Ìochdarach. Tha e suidhichte aig 200m os cionn ìre na mara, 57km air falbh bho Vienna, prìomh-bhaile na dùthcha. Chan eil ach 834 duine a' fuireach ann.\n\n\n", "id": "36996", "title": "Hausbrunn"}
{"url": "https://gd.wikipedia.org/wiki?curid=36997", "text": "Oilthigh Vienna\n\n'S e oilthigh aosmhor, rannsachadh na stàite ann an Vienna a th' ann an Oilthigh Vienna. Chaidh a stèidheachadh leis an Diùc Rudolph VI na h-Ostair ann an 1365. 'S e an treas oilthigh as aosta na Roinn Eòrpa air fad, an dèidh Oilthigh Jagiellonian anns A' Phòlainn (1364) agus Oilthigh Teàrlaich ann am Poblachd nan Seiceach (1348).\n", "id": "36997", "title": "Oilthigh Vienna"}
{"url": "https://gd.wikipedia.org/wiki?curid=36999", "text": "Příbor\n\n'S e baile beag anns an sgìreachd (Seacais: \"obec\") Kopřivnice air an àirde an ear Poblachd nan Seiceach a th' ann am Příbor (IPA: \"pr̝̊iːbor\", Gearmailtis: \"Freiberg in Mähren\"). Chaidh am baile a chlàradh airson a' chiad turais ann an 1251 mar \"Vriburch\". Bhuineadh am baile dhan sgire \"Neutitschein\" ann an Ostair-Ungaire ro 1918. Rinn tuiltean droch sgrios air a' bhaile ann an 2010. Tha e suidhichte eadar Nový Jičín agus Frýdek-Místek san roinn (Seacais: \"kraj\") Moravskoslezský, aig 200m os cionn ìre na mara, 357km air falbh bho Phràg, prìomh-bhaile na dùthcha. Tha 8,814 duine a' fuireach ann.\n\n\n", "id": "36999", "title": "Příbor"}
{"url": "https://gd.wikipedia.org/wiki?curid=37000", "text": "Nelahozeves\n\n'S e baile beag agus sgìreachd (Seacais: \"obec\") air an àirde an iar-thuath Poblachd nan Seiceach a th' ann an Nelahozeves (Gearmailtis: \"Mühlhausen an der Moldau\"). Tha e suidhichte eadar Pràg agus Ústí nad Labem san roinn (Seacais: \"kraj\") Středočeský, ri taobh na h-Aibhne Vlatava, aig 183m os cionn ìre na mara. Tha 1,965 duine a' fuireach ann.\n\nChaidh am baile a chlàradh airson a' chiad turais ann an 1352 mar \"Nelahoda\". Bhuineadh am baile dhan sgire \"Bezirk Melnik\" ann an Ostair-Ungaire ro 1918. Thug feachdan na Suaine ionnsaigh air a' bhaile trì tursan fad Cogadh nan 30 Bliadhna. Chaidh lùchairt a thogail an seo anns an 16mh Linn. Chaidh a ghabhail thairis leis an Riaghaltas fad bliadhnaichean nan Comunnach ach chaidh a thoirt air ais dhan teaghlach Lobkowicz ann an 1993. \n\n\n", "id": "37000", "title": "Nelahozeves"}
{"url": "https://gd.wikipedia.org/wiki?curid=37002", "text": "Kolín\n\n'S e baile meadhanach agus sgìreachd (Seacais: \"obec\") ann an cridhe Poblachd nan Seiceach a th' ann an Kolín (IPA: \"\"koliːn\", Gearmailtis: \"Köln an der Elbe\"). Chaidh am baile a chlàradh airson a' chiad turais anns an 2 Linn le Ptolomaidh mar \"Budorgis\", ged a tha an t-ainm a' tighinn bhon fhacal \"kola\" (Gàidhlig: \"cuidhle\"). Bhuineadh am baile dhan Ostair-Ungaire ro 1918. Chaidh caisteal a thogail an seo ann an 1437. Chuir am peantair Hynek ze Strážnic na bliadhnaichean bho 1475 gu ruige 1488 a' fuireach sa chaisteal. Bha batal an seo ann an 1714 eadar feachdan na h-Ostair agus na Prùise ann an Cogadh nan 7 Bliadhna. Tha Kolín suidhichte eadar Pràg agus Pardubice san roinn (Seacais: \"kraj\") Středočeský, ri taobh na h-Aibhne Elbe (Seacais \"Labe\"), aig 220m os cionn ìre na mara. Tha 30,995 duine a' fuireach ann.\n\n\n", "id": "37002", "title": "Kolín"}
{"url": "https://gd.wikipedia.org/wiki?curid=37003", "text": "Náchod\n\n'S e baile meadhanach agus sgìreachd (Seacais: \"obec\") ann an ceann a tuath Poblachd nan Seiceach a th' ann an Náchod (IPA: \"naːxot\", Gearmailtis: \"Nachod\"). Chaidh am baile a chlàradh airson a' chiad turais ann an 1254 agus bhuineadh e dhan Ostair-Ungaire ro 1918. Thogadh caisteal an seo anns an 12mh Linn agus chaidh a leasachadh ann an 1544 ann an stoidhl an Ath-Bheòthachaidh le Zikmund Smiricky agus an uair sin ann an stoidhl barocach ann an 1634 le Ottavio Piccolomini. Chuairtich feachdan na Suaine an caisteal ann an 1639 ann an Cogadh nan 30 Bliadhna agus bha batal an seo ann an 1866 mar phàirt a' chogaidh eadar Ostair-Ungaire agus A' Phrùis. Rinn tuiltean droch sgrios air a' bhaile ann an 1997 agus 2016. Tha Náchod suidhichte air na crìochain leis A' Phòlainn, eadar Hradec Králové agus Wrocław san roinn (Seacais: \"kraj\") Královéhradecký, ri taobh na h-Aibhne Mettau (Seacais \"Metuje\"), aig 347m os cionn ìre na mara. Tha 20,149 duine a' fuireach ann.\n\n\n", "id": "37003", "title": "Náchod"}
{"url": "https://gd.wikipedia.org/wiki?curid=37004", "text": "Brno\n\n'S e baile mòr agus sgìreachd (Seacais: \"obec\") air an àirde an ear-dheas Poblachd nan Seiceach a th' ann am Brno (IPA: \"br̩no\", Gearmailtis: \"Brünn\"). Chaidh am baile a chlàradh airson a' chiad turais mu 1000 agus bhuineadh e dhan Ostair-Ungaire ro 1918. Thogadh caisteal an seo anns an 11mh Linn agus chaidh a chuairteachadh leis an Righ Vratislaus II ann an 1091. Chuairtich feachdan na Suaine an caisteal ann an 1645 ann an Cogadh nan 30 Bliadhna. Chaochail Gregor Mendel an seo ann an 1884. Rinn tuiltean droch sgrios air a' bhaile ann an 1938 agus 1941. Tha Brno suidhichte air na crìochain leis An Ostair, eadar Vienna agus Ostrava san roinn (Seacais: \"kraj\") Jihomoravský, aig comar nan Aibhneachan Zwittawa (Seacais \"Svitava\") agus Schwarzach (Seacais \"Svratka\"), aig 237m os cionn ìre na mara. Tha 377,028 duine a' fuireach ann. 'S e an dàrna baile as motha na dùthcha a th' ann cuideachd.\n\n\n", "id": "37004", "title": "Brno"}
{"url": "https://gd.wikipedia.org/wiki?curid=37015", "text": "Václav Havel\n\nB' e sgrìobhadair, feallsanaiche agus neach-poileataigs às an t-Seic bh'ann am Václav Havel (IPA: \"vaːt͡slav ˈɦavɛl\", Pràg, 5 an Dàmhair 1936 - Vlčice, 18 an Dùbhlachd 2011). An dèidh bhliadhnaichean a' sabaid an aghaidh an Riaghaltais bha e na cheannard na Seic-Slòbhac bho 1989 gu ruige 1992 agus an uair sin a' chiad cheannard Poblachd na Seice bho 1993 gu ruige 2003. Chaochail e le aillse ann an 2011.\n", "id": "37015", "title": "Václav Havel"}
{"url": "https://gd.wikipedia.org/wiki?curid=37016", "text": "Vlčice\n\n'S e baile beag anns an sgìreachd (Seacais: \"okres\") Trutnov air an àirde an ear Poblachd nan Seiceach a th' ann am Vlčice (Gearmailtis: \"Wildschütz\"). Chaidh am baile a chlàradh airson a' chiad turais ann an 1362 mar \"Wilczicz\" agus bhuineadh e dhan Ostair-Ungaire ro 1918. Ann an 1946 chaidh na Gearmailtich - a bha nan tàmh an seo fad linn - a chur às an àite. Tha e suidhichte faisg air na crìochan leis A' Phòlainn eadar Trutnov agus Maldá Boreslav san roinn (Seacais: \"kraj\") Královéhradecký, aig 367m os cionn ìre na mara, 113km air falbh bho Phràg, prìomh-bhaile na dùthcha. Tha 504 duine a' fuireach ann.\n\n\n", "id": "37016", "title": "Vlčice"}
{"url": "https://gd.wikipedia.org/wiki?curid=37017", "text": "Ostrava\n\n'S e baile mòr agus sgìreachd (Seacais: \"obec\") air an àirde an ear Poblachd nan Seiceach a th' ann an Ostrava (IPA: \"oˈstrava\", Gearmailtis: \"Mährisch Ostrau\", Pòlais: \"Ostrawa\"). Tha Ostrava suidhichte air na crìochain leis A' Phòlainn, eadar Katowice agus Olomouc san roinn (Seacais: \"kraj\") Moravskoslezský, aig comar nan Aibhneachan Oder (Seacais \"Odra\") Ostrawitza (Seacais \"Ostravice\"), Lučina, agus Opava, aig 260m os cionn ìre na mara. Tha 294,200 duine a' fuireach ann. 'S e an treas baile as motha na dùthcha a th' ann cuideachd.\nChaidh am baile a chlàradh airson a' chiad turais ann an 1229 agus bhuineadh e dhan Ostair-Ungaire ro 1918. 'S ann às an abhainn Ostrawitza a tha ainm a' bhaile. Dh'fhàs Ostrava gu math beairteach anns na meadhanan aoisean air sàilleabh gu robh e suidhichte air slighe mhalairt eadar An Ruis agus An Eadailt air an robh \"Slighe an òmair\" (Seacais: \"Jantarová stezka\"). Bha am baile fo bhuaidh feachdan na Suaine ann an Cogadh nan 30 Bliadhna, bho 1621 – 1645, a chuir às do mhalairt. 'S ann ann an sgìre 's a tha loma-làn ghual 's a th Ostrava agus le sin thoisich Tionndadh Gnìomhachais an seo fad an 19mh Linn ach thàinig mèinneadh guail gu crìoch ann an 1994. Rinn tuiltean droch sgrios air a' bhaile ann an 1997 agus 2009. \n\n", "id": "37017", "title": "Ostrava"}
{"url": "https://gd.wikipedia.org/wiki?curid=37019", "text": "Plzeň\n\n'S e baile mòr agus sgìreachd (Seacais: \"okres\") air an àirde an iar Poblachd nan Seiceach a th' ann am Plzeň (IPA: \"pl̩.zɛɲ\", Gearmailtis: \"Pilsen\"). Tha Plzeň suidhichte air na crìochain leis A' Ghearmailt, eadar Pràg agus Nürnberg san roinn (Seacais: \"kraj\") Plzeňský, aig comar nan Aibhneachan Mže, Radbusa, Úhlava, Úslava agus Oder (Seacais \"Odra\"), aig 310m os cionn ìre na mara. Tha 169,033 duine a' fuireach ann. 'S e an ceathramh baile as motha na dùthcha a th' ann cuideachd.\nChaidh am baile a chlàradh airson a' chiad turais ann an 976 agus bhuineadh e dhan Ostair-Ungaire ro 1918. Dh'fhàs Plzeň gu math beairteach anns na meadhanan aoisean air sàilleabh gu robh e suidhichte air slighe mhalairt eadar Regensburg agus Nürnberg. Cha do ghabh muinntir Phlzeň leis na beachdan ùra aig Jan Hus (1369 – 1415) ged a bha iad nam mion-chuid fad dà cheud bliadhna. Ann an 1618 thuit am baile do fheachdan Phròsdanaich fo Ernst von Mansfeld ann an Cogadh nan 30 Bliadhna, a chum e gu ruige 1621. Chuairtich feachdan na Suaine am baile trì tursan eadar 1637 agus 1648, cha do ghèill e idir. Thoisich Tionndadh Gnìomhachais an seo fad an 19mh Linn leis gun do dh'fhosgladh taighean-gnìomhachais mòra mar Škoda (1869) agus rèilichean. Dh'atharraich sin am baile is Seicich a-nis nam mòr-chuid is daoine aig an robh Gearmailtis nam mion-chuid. Nochd an leann Pilsner an seo ann an 1842, air a leasachadh le Josef Groll, à Bayern. Rinn tuiltean droch sgrios air a' bhaile ann an 2002\n\n", "id": "37019", "title": "Plzeň"}
{"url": "https://gd.wikipedia.org/wiki?curid=37020", "text": "Jan Hus\n\nB' e sagart, ollamh, feallsanaiche, sgrìobhadair, cànanaiche agus pears'-eaglais à Bohemia a dh'fheuch ris an eaglais atharrachadh ron Ath-Leasachadh a bh' ann an Jan Hus (IPA: \"jan ˈɦus\", Husinec, mu 1369 – Konstanz 6 an t-Iuchar 1415). Is esan a stèidhich an sgoil-diadhaireachd Husachd aig àm An Ath-Leasachaidh Sheacaich. Rugadh e ann am bochdainn ach thug e ceum aig Oilthigh Phràg ann an 1396, agus chaidh òrdachadh na shagart ann an 1401. Ann an 1403 chuir e \"Trialogus\" le John Wycliffe gu Seacais, nuair a bha e os cionn an oilthighe. Leasaich e aibidil Sheacais. Fhuair an Eaglais Chaitligeach dubh chàineadh às a chùbaid bho Hus. Chaidh Hus a chur gu bàs le ùghdarrasan Iarlachd-crìche Bhaden ann an Konstanz ann an 1415. Thug na sgrìobh agus na rinn e buaidh mhòr air an feadhainn a lean e an ceann linn, mar Martin Luther, Jean Calvin, Huldrych Zwingli agus Iain Knox. Aig aon àm b' e gu robh co-dhiù 90% nan daoine ann am Bohemia a' leantainn na beachdan aige fad dà cheud bliadhna.\n", "id": "37020", "title": "Jan Hus"}
{"url": "https://gd.wikipedia.org/wiki?curid=37021", "text": "Husinec\n\n'S e baile beag anns an sgìreachd (Seacais: \"okres\") Prachatice ann an ceann a deas Poblachd nan Seiceach a th' ann an Husinec (Gearmailtis: \"Husinetz\"). Chaidh am baile a chlàradh airson a' chiad turais ann an 1291 agus chaidh àrdachadh bho obce (clachan) gu město (baile) ann an 1359. Bhuineadh e dhan Ostair-Ungaire ro 1918. Thogadh caisteal an seo anns an 14mh Linn ach rinn teine droch sgrios air ann an 1441. Ann an 1945, aig deireadh an Dàrna Cogaidh, b' e saighdearan às Na Stàitean Aonaichte a shaoraich am baile bho na Gearmailtich. Tha e suidhichte faisg air na crìochan leis A' Ghearmailt eadar Regensburg agus České Budějovice san roinn (Seacais: \"kraj\") Jihočeský, aig 504m os cionn ìre na mara, ri taobh na h-Aibhne \"Blanice\", 119km air falbh bho Phràg, prìomh-bhaile na dùthcha. Tha 1,411 duine a' fuireach ann.\n\n\n", "id": "37021", "title": "Husinec"}
{"url": "https://gd.wikipedia.org/wiki?curid=37022", "text": "Liberec\n\n'S e baile mòr agus sgìreachd (Seacais: \"okres\") ann an ceann a tuath Poblachd nan Seiceach a th' ann an Liberec (IPA: \"lɪbɛrɛt͡s\", Gearmailtis: \"Reichenberg\"). Tha Liberec suidhichte air na crìochain leis A' Phòlainn agus A' Ghearmailt, eadar Jelenia Góra agus Dresden san roinn (Seacais: \"kraj\") Liberecký, ri taobh na h-Aibhne Lužická Nisa (Gearmailtis: \"Lausitzer Neiße\"), aig 374m os cionn ìre na mara. Tha 102,562 duine a' fuireach ann. 'S e an còigeamh baile as motha na dùthcha a th' ann cuideachd.\n\nChaidh am baile a chlàradh airson a' chiad turais ann an 1348 agus bhuineadh e do Albrecht Václav Eusebius z Valdštejna bho 1622 gu ruige 1634 agus an uair sin dhan Ostair-Ungaire ro 1918. Chlàradh an t-ainm Gearmailteach ann an 1352 mar \"Reychinberch\" agus an t-ainm Seacach ann an 1592 mar \"Lychberk\": b' e gu robh am fuaim \"R\" ann an Gearmailtis ag atharracha dh gu \"L\" ann an Seacais. Bheireadh sin \"Beinn Bheairteach\" dhuinn sa Ghàidhlig. Dh'fhàs Liberec gu math beairteach anns an 16mh Linn air sàilleabh gu robhar a' dèanamh a' chlotha an seo. Chuir Cogadh nan 30 Bliadhna agus a' phlàigh às do mhalairt aig deireadh an 17mh Linn. Thoisich Tionndadh Gnìomhachais an seo fad an 19mh Linn la tòrr mhuilinn-aodaich ann ach thàinig sin gu crìoch anns na 30an. Theich na Iùdhaich a bha nan tàmh an seo ann an 1938 nuair a thug Hitler ionnsaigh air an sgìre air fad, air an robh Sudetenland. B' e baile dà-chànanach a bh'ann ron an Dàrna Cogaidh ach chaidh cha mhor a h-uile daoine aig an robh Gearmailtis a chur às an dùthaich ann an 1946. \n\n", "id": "37022", "title": "Liberec"}
{"url": "https://gd.wikipedia.org/wiki?curid=37023", "text": "Olomouc\n\n'S e baile mòr agus sgìreachd (Seacais: \"okres\") air an àirde an iar Poblachd nan Seiceach a th' ann an Olomouc (IPA: \"olomou̯t͡s\", Gearmailtis: \"Olmütz\", Pòlais: \"Ołomuniec\"). Tha Olomouc suidhichte eadar Ostrava agus Brno, san roinn (Seacais: \"kraj\") Olomoucký, ri taobh na h-Aibhne Morava, aig 219m os cionn ìre na mara. Tha 100,378 duine a' fuireach ann. 'S e an siathamh baile as motha na dùthcha a th' ann cuideachd.\n\nChaidh am baile a chlàradh airson a' chiad turais ann an 1017, ged a tha rannsachadh air a dhèanamh le àrc-eòlaichean a' sealltainn gu robh clachan ann linntean roimh sin. Bhuineadh e dhan Ostair-Ungaire ro 1918. Chaill na Mongolaich cath an seo ann an 1235. An àite Bohemia agus Moravia, thug iad ionnsaigh air An Ungair. Mharbhadh an Righ Václav III an seo ann an 1306, rud a chuir crìoch air rìoghrachas nam Přemyslid. Dh'fhàs Olomouc gu math beairteach anns na meadhanan aoisean tro mhalairt agus fiù 's bha am baile a' feuchainn ri Brno ach chuir buaidh Cogadh nan 30 bliadhna às do mhalairt. Ghabh muinntir Olomouc ris an Ath-Leasachaidh agus bha iad nam prostanaich gu ruige an 18mh linn. \n\n", "id": "37023", "title": "Olomouc"}
{"url": "https://gd.wikipedia.org/wiki?curid=37024", "text": "Siorrachd Obar Dheathain an Ear (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Siorrachd Obar Dheathain an Ear (Beurla: \"Aberdeenshire East\").\n\nChruthaicheadh i ann an 2011 o Bhanbh is Bùchainn agus pàirtean de Ghòrdan. Tha Turra, Eilean Bhuchain agus Formartine san sgìre seo.\nTha i ann an crìch ri Siorrachd Bhanbh agus Oirthir Bhùchainn, Siorrachd Obar Dheathain an Iar agus Obar Dheathain Oir Dheathain.\n", "id": "37024", "title": "Siorrachd Obar Dheathain an Ear (sgìre Phàrlamaid na h-Alba)"}
{"url": "https://gd.wikipedia.org/wiki?curid=37025", "text": "Ústí nad Labem\n\n'S e baile mòr, port agus sgìreachd (Seacais: \"okres\") ann an ceann a tuath Poblachd nan Seiceach a th' ann an Ústí nad Labem (IPA: \"uːstiː ˈnadˌlabɛm\", Gearmailtis: \"Außig\", Pòlais: \"Uście nad Łabą\"). Tha Ústí nad Labem suidhichte air na crìochain leis A' Ghearmailt, eadar Pràg agus Dresden san roinn (Seacais: \"kraj\") Ústecký, aig comar nan Aibnichean Bílina agus Labe (Gearmailtis: \"Elbe\"), aig 218m os cionn ìre na mara. Tha 93,409 duine a' fuireach ann. 'S e an seachdamh baile as motha na dùthcha a th' ann cuideachd.\n\nChaidh am baile a chlàradh airson a' chiad turais ann an 993 agus bhuineadh e dhan Ostair-Ungaire ro 1918. 'S ann às an fhacal \"ustie\" (Gàidhlig: beul na h-aibhne) agus ainm na h-aibhne 's a tha an t-ainm. Bheireadh sin Beul Labe dhuinn sa Ghàidhlig. Chuairtich luchd-leantainn Jan Hus am baile ann an 1426. Ràinig arm mòr às a' Ghearmailt gus am baile a shàbhaladh ach b' e na Husaich a rinn a chùis: Rinn iad droch sgrios air a' bhaile a bha e bàn fad trì bliadhna gu ruige 1429. Thug feachdan na Suaine ionnsaigh air a-rithist ann an Cogadh nan 30 Bliadhna ann an 1587. Chaidh am baile a mhilleadh ann an Cogadh nan Seachd Bliadhna agus an uair sin ann an 1813 leis gun do thachair Blàr Kulm faisg air làimh. Le sin, cha robh ach 1,400 duine a' fuireach ann seo ann an 1830. Thoisich Tionndadh Gnìomhachais an seo fad an 19mh Linn agus bha gnìomhachas mar anart, clòimh agus soithaichean, gu math làidir. \nDh'fhàs am baile gu mòr san 19mh Linn agus bha co-dhiù 40,000 duine nan tàmh an seo ann an 1900, mòran dhuibh in-imrich às A' Ghearmailt. Bha na Nàsaich gu math làidir an seo bho toiseach tòisichidh. Chaidh cha mhor a h-uile daoine aig an robh Gearmailtis a chur às an dùthaich ann an 1946. Mharbhadh mòran Ghearmailtich an deidh an Dàrna Cogaidh cuideachd.\n\n\n", "id": "37025", "title": "Ústí nad Labem"}
{"url": "https://gd.wikipedia.org/wiki?curid=37026", "text": "Husachd\n\n'S e gluasad sòisealta, creideamhach agus poileataigeach a thoisich ann am Bohemia san 15mh Linn a th' ann an Husachd. Chaidh an gluasad seo a stèidheachadh air na sgrìobh agus na thuirt Jan Hus, is b' ann a seo às an tàinig an t-ainm. Chaidh esan fhèin a chur gu bàs ann an 1415, agus dh'adhbhraich sin cogaidhean mòra ann an cridhe na Roinn Eòrpa. Bha Husachd làidir ann am Bohemia gu ruige an 18mh linn.\n\n\n\n", "id": "37026", "title": "Husachd"}
{"url": "https://gd.wikipedia.org/wiki?curid=37027", "text": "Siorrachd Obar Dheathain an Iar (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an Siorrachd Obar Dheathain an Iar (Beurla: \"Aberdeenshire West\").\n\nChruthaicheadh i ann an 2011 o Shiorrachd Obar Dheathain an Iar agus Ceann Chàrdainn is pàirtean de Ghòrdan. Tha Beanncharaidh, Bealadair, Bràigh Mhàrr, Abèidh agus Hunndaidh san sgìre seo.\nTha i ann an crìch ri Siorrachd Bhanbh agus Oirthir Bhùchainn, Siorrachd Obar Dheathain an Ear, Obar Dheathain Oir Dheathain, Obar Dheathain a Deas agus Ceann Chàrdainn, Aonghas a Tuath agus a' Mhaoirne, Aonghas a Deas, Siorrachd Pheairt a Tuath, Moireabh agus an t-Eilean Sgitheanach, Loch Abar agus Bàideanach.\n", "id": "37027", "title": "Siorrachd Obar Dheathain an Iar (sgìre Phàrlamaid na h-Alba)"}
{"url": "https://gd.wikipedia.org/wiki?curid=37028", "text": "Anton Raphael Mengs\n\nB' e Anton Raphael Mengs (Laideann: Antonius Raphael Mengs, Außig, 12 am Màrt 1728 - An Roimh, 29 an t-Ògmhios 1779) na pheantair ainmeil à Bohemia (An t-Seic na latha an-diugh). Rugadh e ann am Bohemia nuair a bha an dùthaich aige na stàit impireil na Ìmpireachd Naomh na Ròimhe.\n", "id": "37028", "title": "Anton Raphael Mengs"}
{"url": "https://gd.wikipedia.org/wiki?curid=37029", "text": "Joseph Ignatz Sadler\n\nB' e Joseph Ignatz Sadler (Seacais: \"Josef Ignác Sadler\", Olmütz, 17 am Màrt 1728 - Ibidem, 9 am Faoilleach 1779) na pheantair ainmeil à Morabhia (An t-Seic na latha an-diugh). Rugadh e ann am Bohemia nuair a bha an dùthaich aige na stàit impireil na Ìmpireachd Naomh na Ròimhe. B' e mac an snaidheadair Ostaireach a bh' ann.\n", "id": "37029", "title": "Joseph Ignatz Sadler"}
{"url": "https://gd.wikipedia.org/wiki?curid=37030", "text": "Hradec Králové\n\n'S e baile mòr agus sgìreachd (Seacais: \"okres\") ann an ceann a tuath Poblachd nan Seiceach a th' ann an Hradec Králové (IPA: \"ɦradɛt͡s ˈkraːlovɛ\", Gearmailtis: \"Königgrätz\", Laideann: \"Reginohradecium/Grecz Reginae\"). Tha Hradec Králové suidhichte air na crìochain leis A' Phòlainn eadar Pardubice agus Náchod san roinn (Seacais: \"kraj\") Královéhradecký, aig comar nan Aibhnichean Labe (Gearmailtis: \"Elbe\"), agus Orlice (Gearmailtis: \"Adler\"), aig 235m os cionn ìre na mara. Tha 92,929 duine a' fuireach ann. 'S e an naoidheamh baile as motha na dùthcha a th' ann cuideachd.\n\nChaidh am baile a chlàradh airson a' chiad turais ann an 1062 agus bhuineadh e dhan Ostair-Ungaire ro 1918. Chlàradh an t-ainm Gearmailteach mar \"Königingrätz\" ach chaidh a ghiorrachadh gu \"Königgrätz\" ro 1900. 'S ann à dà fhacal ann an Seacais a tha an t-ainm: hradec (Gàidhlig: \"caisteal\") agus královna (Gàidhlig: \"banrigh\"). Bheireadh sin \"Caisteal na Bànrighinn\" dhuinn sa Ghàidhlig. B' e gu robh A' Bhanrigh Eliška-Rejčka (1288 - 1335) na tàmh an seo fad corr is 30 bliadhna is am baile na phàirt dubharaidh na Bànrighinn. Anns an 15mh Linn ghabh na daoine à Hradec Králové leis na beachdan aig Jan Hus (1389 - 1415) agus iadsan nan Husaich làidir. Dh'fhàg mòran Pròsdanaich am baile às dèidh Chath Weißen Berg ann an Cogadh nam 30 Bliadhna. Bha am baile fo bhuaidh feachdan Suaine fad 8 mìos ann an 1639. Bha batal eile an seo ann an 1866 (Gearmailtis: Schlacht bei \"Königgrätz\"), far an do chuir arm na Prùise ruaig air feachdan na h-Ostair agus Rìoghachd Shagsainn. Cha do dh'fhàs am baile ach anns na 20an is 30an. Chaidh cha mhor a h-uile daoine aig an robh Gearmailtis a chur às a' bhaile is an dùthaich ann an 1946.\n\n\n", "id": "37030", "title": "Hradec Králové"}
{"url": "https://gd.wikipedia.org/wiki?curid=37031", "text": "Pardubice\n\n'S e baile mòr agus sgìreachd (Seacais: \"okres\") ann an cridhe Poblachd nan Seiceach a th' ann am Pardubice (IPA: \"pardubɪtsɛ\", Gearmailtis: \"Pardubitz\"). Tha Pardubice suidhichte faisg air Hradec Králové, eadar Pràg agus Ostrava san roinn (Seacais: \"kraj\") Pardubický, aig comar nan Aibhnichean Labe (Gearmailtis: \"Elbe\"), agus Chrudimka, aig 237m os cionn ìre na mara. Tha 89,693 duine a' fuireach ann. 'S e an deicheamh baile as motha na dùthcha a th' ann cuideachd.\n\nChaidh am baile a chlàradh airson a' chiad turais ann an 1295 mar \"Pordoba\" nuair a thogadh mainistir an seo agus bhuineadh e dhan Ostair-Ungaire ro 1918. Thathar dhen bheachd gur ann às an ainm Porydęba, a bha na mhanach às A' Phòlainn. Bho 1560 a-mach, bha rìghrean na Seice a fuireach ann. B' ann anns an 19mh Linn a thoisich am baile fhàs, air sàilleabh gun do dh'fhosgladh loidhne rèile eadar Pràg agus Olomouc ann an 1845, a dheidheadh tro Phardubice. Nochd mòran thaigh-ghnìomhachais mar Hübner-Opitz (1866), Prokop (1872), Fano (1889) agus Franck (1897). Ann dèidh A' Chogaidh Mhòir b' e stuth ceimigeachd a bha aig teas-mheadhan eaconomaidh a' bhaile leis a' chompanaidh Explosia, a tha a' dèanamh semtex an seo fhathast. Anns An Dàrna Chogadh sheas muinntir Phardubice an aghaidh nan Nàsach agus b' ann ann a seo a chuireadh air bhog ionnsaigh Reinhard Heydrich, a rinneadh ann am Pràg ann an 1942. Thugadh droch pheanas air an sgìre air fad. Chaidh cha mhor a h-uile daoine aig an robh Gearmailtis a chur às a' bhaile is an dùthaich ann an 1946.\n\n\n", "id": "37031", "title": "Pardubice"}
{"url": "https://gd.wikipedia.org/wiki?curid=37032", "text": "Tomáš Garrigue Masaryk\n\nB' e eòlaiche-comainn, feallsanaiche agus neach-poileataigs às an t-Seic bh' ann an Tomáš Garrigue Masaryk (IPA: \"tomaːʃ ˈɡarɪk ˈmasarɪk\", Hodonín, 7 am Màrt 1850 - Lány, 14 an t-Sultain 1937). Bhuineadh e do theaghlach gu math bochd à Morabhia. An dèidh a' Chogaidh Mhòir dh'fheuch e ri stàit fheadarail a chuir an àite na h-Ostair-Ungaire, a bha a' tuiteam às a chèile. Nuair dh'fhàillig sin, chruthaich e An t-Seic-Slòbhac. Bha e os cionn na dùthcha bho 1918 gu ruige 1935. Bha a mhac, Jan Masaryk (1886 - 1948), na mhinistear nan Dùthchannan Cèin bho 1940 gu ruige 1948.\n", "id": "37032", "title": "Tomáš Garrigue Masaryk"}
{"url": "https://gd.wikipedia.org/wiki?curid=37033", "text": "Hodonín\n\n'S e baile agus an sgìreachd (Seacais: \"okres\") ann an ceann a deas Poblachd nan Seiceach a th' ann an Hodonín (IPA: \"ɦodoɲiːn\", Gearmailtis: \"Göding\"). Chaidh am baile a chlàradh airson a' chiad turais ann an 1046 agus chaidh àrdachadh bho obce gu město (baile) ann an 1228. Bhuineadh e dhan Ostair-Ungaire ro 1918. Thoisich am baile ri fhàs anns an 19mh Linn leis an. Tha e suidhichte air na crìochan leis An t-Slòbhac eadar Brno agus Bratislava san roinn (Seacais: \"kraj\") Jihočeský, aig 167m os cionn ìre na mara, ri taobh na h-Aibhne \"Morava\" (Gearmailtis: \"March\"), 239km air falbh bho Phràg, prìomh-bhaile na dùthcha. Tha 24,975 duine a' fuireach ann.\n\n\n", "id": "37033", "title": "Hodonín"}
{"url": "https://gd.wikipedia.org/wiki?curid=37034", "text": "Lány\n\n'S e baile beag anns an sgìreachd (Seacais: \"okres\") Kladno ann an cridhe Poblachd nan Seiceach a th' ann an Lány (Gearmailtis: \"Lana\"). Chaidh am baile a chlàradh airson a' chiad turais ann an 1392 nuair a thogadh caisteal an seo. Bhuineadh am baile dhan sgire \"Bezirk Schlan\" ann an Ostair-Ungaire ro 1918. Chaidh an caisteal a cheannachd le Riaghaltas na Seic-Slòbhac ann an 1921 mar lùchairt a' cheann-suidhe agus 's e an adhbhar a chaochail Tomáš Garrigue Masaryk an seo ann an 1937. Tha e suidhichte eadar Pràg agus Karlovy Vary san roinn (Seacais: \"kraj\") Středočeský, faisg air A' Choille Lánská Obora, aig 421m os cionn ìre na mara. Tha 1,979 duine a' fuireach ann.\n\n", "id": "37034", "title": "Lány"}
{"url": "https://gd.wikipedia.org/wiki?curid=37035", "text": "Bedřich Smetana\n\nB' e ceòl-sgrìobhaiche agus ceòladair às an t-Seic a bha ann am Bedřich Smetana (IPA: \"bɛdr̝ɪx ˈsmɛtana\", Litomyšl 2 am Màrt 1824 - Pràg 12 an Cèitean 1884). Phòs e aig Kateřina Kolářová ann an 1849, ach chaochail i ann an 1853. Phòs e a-rithist ann an 1860, an turas seo aig Bettina Ferdinandová. Chaochail e leis a' bhreac-Fhrangach ann an taigh-chaothaich nuair a bha e 60 bliadhna a dh'aois.\n", "id": "37035", "title": "Bedřich Smetana"}
{"url": "https://gd.wikipedia.org/wiki?curid=37036", "text": "Litomyšl\n\n'S e baile anns an sgìreachd (Seacais: \"okres\") Svitavy ann an cridhe Poblachd nan Seiceach a th' ann an Litomyšl (IPA: \"lɪtomɪʃl̩\", Gearmailtis: \"Leitomischl\"). Tha Litomyšl suidhichte faisg air Opatov, eadar Pardubice agus Olomouc san roinn (Seacais: \"kraj\") Pardubický, ri taobh na h-Aibhne Loučná (Gearmailtis: \"Lautschna\"), aig 330m os cionn ìre na mara. Tha 10,077 duine a' fuireach ann. Chaidh am baile a chlàradh airson a' chiad turais ann an 981 agus 's ann às na Litoměřici- treubh Slabhach - a thàinig an t-ainm.\n\n", "id": "37036", "title": "Litomyšl"}
{"url": "https://gd.wikipedia.org/wiki?curid=37037", "text": "Lodainn an Ear (sgìre Phàrlamaid na h-Alba)\n\n'S e sgìre Phàrlamaid na h-Alba a tha ann an \"'Lodainn an Ear\" (Beurla: \"East Lothian').\n\nChruthaicheadh i ann an 1999 leis crìochan na sgìre Westminster. Tha gach pàirt de Lodainn an Ear seach Baile nam Feusgan innte.\nTha i ann an crìch ri Eadraig, Roxburgh agus Siorrachd Bhearaig, Lodainn Mheadhanach a Deas, Srath Thuaidh agus Srath Labhdair agus Lodainn Mheadhanach a Tuath agus Baile nam Feusgan.\n", "id": "37037", "title": "Lodainn an Ear (sgìre Phàrlamaid na h-Alba)"}
{"url": "https://gd.wikipedia.org/wiki?curid=37045", "text": "Ross Thomson\n\n'S e neach-poileataigs à Alba a tha ann an Ross Thomson BP.\n\nBha e na chomhairliche aig Comhairle Baile Obar Dheathain mus deach e thaghadh mar BhPA airson Ear-Thuath na h-Alba anns an taghadh Albannach 2016 agus rinn e iomairt airson Fàgail san Reifreann mu bhallrachd Bhreatainn san Aonadh Eòrpach 2016. Leig e dheth an seat aige suas nuair a chaidh e a thaghadh mar BhP airson Obar Dheathain a Tuath ann an 2017.\n", "id": "37045", "title": "Ross Thomson"}
{"url": "https://gd.wikipedia.org/wiki?curid=37068", "text": "Rìoghachd na h-Alba\n", "id": "37068", "title": "Rìoghachd na h-Alba"}
{"url": "https://gd.wikipedia.org/wiki?curid=37074", "text": "Ronald Ross\n\n'S e camanaiche a th' ann an Ronald Ross a bha a' cluich airson Comann Camanachd Chinn a' Ghiuthsaich.\n", "id": "37074", "title": "Ronald Ross"}
{"url": "https://gd.wikipedia.org/wiki?curid=37076", "text": "Jimmy Johnstone\n\n'S e cluicheadair buill-choise Albannach a tha ann an Jimmy Johnstone a chluich airson club buill-choise Celtic.\n", "id": "37076", "title": "Jimmy Johnstone"}
{"url": "https://gd.wikipedia.org/wiki?curid=37090", "text": "Fargo, Dakota a Tuath\n\n'S e Fargo (IPA: /ʃɪˈkɑːgoʊ/)) am baile as motha a tha ann an Dakota a Tuath. Bha 120,762 daoine a' fuireach anns a' bhaile ann an 2016. Tha e suidhichte aig 274m os cionn ìre na mara.\n\nChaidh am baile a stèidheachadh ann an 1871.\n\n\n\n", "id": "37090", "title": "Fargo, Dakota a Tuath"}
{"url": "https://gd.wikipedia.org/wiki?curid=37092", "text": "Bismarck, Dakota a Tuath\n\n'S e prìomh-bhaile Dakota a Tuath a tha ann am Bismarck. Bha 72,417 daoine a' fuireach anns a' bhaile ann an 2016. Tha e suidhichte aig 541m os cionn ìre na mara.\n\nChaidh am baile a stèidheachadh ann an 1872.\n\n\n", "id": "37092", "title": "Bismarck, Dakota a Tuath"}
{"url": "https://gd.wikipedia.org/wiki?curid=37093", "text": "Rachael Hamilton\n\n'S e neach-poileataigs à Alba a tha ann an Rachael Hamilton BPA.\n\nStiùir i taigh-òsta, am Buccleuch Arms ann an Eaglais Bhoisil, mus deach i a thaghadh mar BhPA airson Alba a Deas ann an 2016 ach leig i a seat liosta suas nuair a sheas John Lamont airson Westminster is i airson Eadraig, Roxburgh agus Siorrachd Bhearaig, an seat aig an robh Lamont. Tha i na ball Pàrtaidh Tòraidheach na h-Alba.\n", "id": "37093", "title": "Rachael Hamilton"}
{"url": "https://gd.wikipedia.org/wiki?curid=37096", "text": "Grand Forks, Dakota a Tuath\n\n'S e \"Grand Forks\" an treasamh baile as motha a tha ann an Dakota a Tuath. Bha 57,339 daoine a' fuireach anns a' bhaile ann an 2016. Tha e suidhichte aig 257m os cionn ìre na mara.\n\nChaidh am baile a stèidheachadh ann an 1870.\n\n\n\n", "id": "37096", "title": "Grand Forks, Dakota a Tuath"}
{"url": "https://gd.wikipedia.org/wiki?curid=37097", "text": "Minot, Dakota a Tuath\n\n'S e baile ann an Dakota a Tuath, sna Stàitean Aonaichte, a th' ann am Minot. Bha 48,743 daoine a' fuireach anns a' bhaile ann an 2016. Tha e suidhichte aig 494m os cionn ìre na mara.\n\nChaidh am baile a stèidheachadh ann an 1887.\n\n\n\n", "id": "37097", "title": "Minot, Dakota a Tuath"}
{"url": "https://gd.wikipedia.org/wiki?curid=37099", "text": "Michelle Ballantyne\n\n'S e neach-poileataigs à Alba a tha ann am Michelle Ballantyne BPA.\n\nBha i na ceannard a' bhuidhinn Tòraidheach ann an Comhairle Chrìochan na h-Alba mus deach i na BPA airson Alba a Deas ann an 2017 mar chiad dhuine air an liosta roinneil Tòraidheach gun seat an dèidh do Rachael Hamilton a seat roinneil a leigeil suas. Tha i na ball Pàrtaidh Tòraidheach na h-Alba.\n\nTha i cuideachd na stiùiriche companaidh teaghlaich, Ballantynes of Walkerburn, a tha a' saothrachadh buill-mhaise agus gill-dhùbhlain.\n\n", "id": "37099", "title": "Michelle Ballantyne"}
{"url": "https://gd.wikipedia.org/wiki?curid=37100", "text": "Pierre, Dakota a Deas\n\n'S e prìomh-bhaile Dakota a Deas a tha ann am Pierre. Bha 14,002 daoine a' fuireach anns a' bhaile ann an 2015. Tha e suidhichte aig 442m os cionn ìre na mara.\n\nChaidh am baile a stèidheachadh ann an 1880.\n\n", "id": "37100", "title": "Pierre, Dakota a Deas"}
{"url": "https://gd.wikipedia.org/wiki?curid=37101", "text": "Sioux Falls, Dakota a Deas\n\n'S e Sioux Falls (IPA: /ʃɪˈkɑːgoʊ/)) am baile as motha a tha ann an Dakota a Deas. Bha 174,360 daoine a' fuireach anns a' bhaile ann an 2015. Tha e suidhichte aig 442m os cionn ìre na mara.\n\nChaidh am baile a stèidheachadh ann an 1856.\n\n\n\n", "id": "37101", "title": "Sioux Falls, Dakota a Deas"}
{"url": "https://gd.wikipedia.org/wiki?curid=37102", "text": "Antalya\n\n'S e baile mòr, port agus sgìreachd bhaile (Turcais: \"büyükşehir belediyesi\") ann an ceann a deas Poblachd na Tuirce a th' ann an Antalya (IPA: \"anˈtalja)\", Greugais: \"Αττάλεια\"). Tha Antalya suidhichte faisg air Alanya, air costa na Mara Mheadhan-thìriche, eadar Mersin agus İzmir san roinn (Turcais: \"ili\") Antalya, aig inbhir na h-Aibhne Köprüçay (Greugais: \"Εὐρυμέδων\"), aig 30m os cionn ìre na mara. Tha 1,203,994 duine a' fuireach ann. 'S e an ochdamh baile as motha na dùthcha a th' ann cuideachd.\nChaidh am baile a stèidheachadh leis an righ Attalus II Philadelphus à Peargamon mu 150 ro Ìosa Crìosd. Leig Attalus III Philometor Euergetes am baile gu Impireachd na Ròimhe ann an 130 agus dh'fhàs Antalya gu math beairteach foidhpe. Ràinig Crìosdaidheachd dhan dùthaich sa 1 Linn agus chèilidh Barnabas agus Pòl à Tarsus air a' bhaile, mar a chithear ann an Gnìomharra nan Abstol. Lean am baile air mar àite gu math cudromach fon Impireachd Bheasantianach, gu ruige an 13mh Linn, nuair a thuit e dha na Tuirich Seljuq. Bha e na phrìomh-bhaile na prionnsalachd Teke (1321 - 1423) gus a thug Impireachd nan Otomanach ionnsaigh air.\n\n", "id": "37102", "title": "Antalya"}
{"url": "https://gd.wikipedia.org/wiki?curid=37105", "text": "Alanya\n\n'S e baile, port agus sgìreachd (Turcais: \"belediye\") ann an ceann a deas Poblachd na Tuirce a th' ann an Alanya (IPA: \"aˈɫanja\", Greugais: \"Κορακησιον\"). Tha Alanya suidhichte air costa na Mara Mheadhan-thìriche, eadar Antalya agus Mersin san roinn (Turcais: \"ili\") Antalya, aig inbhir na h-Aibhne Dimçay (Greugais: \"Δυμ\"), aig 250m os cionn ìre na mara. Tha 104,573 duine a' fuireach ann. \nTha rannsachadh àrsaidh a' sealltainn gu robh daoine a' fuireach san àite seo o chionn corr is 22,000 bliadhna. A bharrachd air sin lorgadh sglèata air a sgrìobhadh ann an 650 ro Ìosa Crìosd agus chaidh am baile ainmeachadh anns a' Pheriplus Pseudo-Scylax. Tha e coltach gun do thog na Hattusa a' chiad chaisteal shuas air a' cnoc. Thog Diodotus caisteal ùr an seo ann an 137 ro Ìosa Crìosd. Fad linntean b' e àite far an robh spùinneadaireachd aig cridhe an eaconomaidh ach chuir Impireachd na Ròimhe crìoch air sin ann an 67 ro Ìosa Crìosd, nuair a chuireadh ruaig air na spùinneadairean. Ràinig Crìosdaidheachd dhan dùthaich sa 1 Linn agus chaidh easbaigeachd a stèidheachadh sa bhaile. Bha an easbaigeachd seo cho cudromach gun deach easbaigean à Alanya gu comhairlean-eaglaise ann an Constantinopoulos (381), Ephesus (431), Chalcedon (451) agus Constantinopoulos (680). Lean am baile air mar àite gu math cudromach fon Impireachd Bheasantianach, gu ruige 1071 nuair a thuit e dha na Tuirich Seljuq. Shabaideadh feachdan Ioslamach agus Crìostaidh, Mamalucach agus Arabach airson a' bhaile fad linntean gus an tug Impireachd nan Otomanach thairis e ann an 1471. Bha am baile fo bhuaidh na Eadailt bho 1917 gu ruige 1923 nuair a chaidh a thoirt a-steach gu Poblachd nan Tuirceach. Chaidh ainm a' bhaile atharrachadh bho \"Alaiye\" gu \"Antalya\" ann an 1933 leis gun do rinn Mustafa Kemal Atatürk mearachd sgrìobhaidh ann an teileagram.\n\n\n\n", "id": "37105", "title": "Alanya"}
{"url": "https://gd.wikipedia.org/wiki?curid=37106", "text": "Sema Önür\n\n'S e cleasaiche às An Tuirc a tha ann an Sema Önür (Alanya, 25 am Faoilleach 1958). Bidh i a' nochdadh tric anns na filmichean agus air an àrd-ùrlar san dùthaich aice fhèin. 'S ann airson \"Kara Melk\" (1996), \"Ana Kusuzu\" (2000) agus \"Çanta\" (2005) a tha i ainmeil. \n", "id": "37106", "title": "Sema Önür"}
{"url": "https://gd.wikipedia.org/wiki?curid=37107", "text": "İzmir\n\n'S e baile mòr, port agus sgìreachd bhaile (Turcais: \"büyükşehir belediyesi\") air an àirde an iar Poblachd na Tuirce a th' ann an İzmir (IPA: \"izmiɾ\", Greugais: \"Σμύρνη\"). Tha İzmir suidhichte faisg air Urla, air costa na Mara Àigeanaiche, eadar Antalya agus Istanbul san roinn (Turcais: \"ili\") İzmir, ri taobh Camas İzmir (Turcais: \"İzmir Körfezi\"), aig 2m os cionn ìre na mara. Tha 2,847,691 duine a' fuireach ann. 'S e an treas baile as motha na dùthcha a th' ann agus an dara bhaile na Mara Àigeanaiche cuideachd, an dèidh na h-Àithne cuideachd.\n\nTha a h-uile coltas ann gun tàinig an t-ainm à \"Ti-smurna\" ann an seann assyrianais ach chan eil fios aig daoine sam bith na tha sin a' ciallachadh. 'S ann pailt 's a tha fianais nan seann chultair a bh'anns an sgìre: cha tobhtaichean ann bho corr is 6,000 bliadhna ro Ìosa Crìosd. Thuit İzmir do dhImpireachd nan Otomanach ann an 1317. Rinn teine droch sgrios air a' bhaile ann an 1772 agus chaidh e mhilleadh a-rithist ann an Crith-thalmhainn ann an 1778. Chaochail 45,000 duine leis eadar 1812 agus 1816. Chèilidh Gustave Flaubert air a' bhaile ann an 1860 agus thuirt e \"qu'il n'en avait jamais vu de si belle\". Eadar 1919 agus 1922 bha İzmir fo bhuaidh feachdan na h-Eadailt ach chaidh a thoirt a-steach do Phoblachd na Tuirce an dèidh Cogadh An Tuirc-An Eadailt. Chuireadh na Greugaich a-mach às a' bhaile agus an dùthaich.\n\n\n\n", "id": "37107", "title": "İzmir"}
{"url": "https://gd.wikipedia.org/wiki?curid=37108", "text": "Aristoteles Onassis\n\nB' e fear-gnothaich às An Tuirc/A' Ghrèig/An Argantain a bha ann an Aristoteles Onassis (Greugais: \"Αριστοτέλης Ωνάσης\", Smyrna, 15 am Faoilleach 1906 – Neuilly-sur-Seine, 15 am Màrt 1975). Rugadh e ann am baile Greugach fo Impireachd nan Ottomanach ach b' fheudar dha am baile aige fhèin fhàgail ann an 1922 nuair a chuireadh na Greugaich a-mach à Anatolia. Chaidh e gus An Argantain. far a dh'fhàs e uabhasach beairteach tro ghnothach nam bàtaichean agus tombaca. Phòs e dà thuras: aig Athina Livanos bho 1929 gu ruige 1960, an uair sin aig Jacqueline Bouvier bho 1968 gu ruige a bhàis ann an 1975. Bha esan agus an t-seinneadair opara Maria Callas nan leannain bho 1960 gu ruige 1968.\n", "id": "37108", "title": "Aristoteles Onassis"}
{"url": "https://gd.wikipedia.org/wiki?curid=37109", "text": "Rubha na Cananaich\n\nTha Rubha na Cananaich (Beurla: \"Chanonry Point\") no Gob na Cananaich suidhichte eadar Ros Maircnidh agus a' Chananaich air costa an ear an Eilein Duibh. Tha an rubha a shìneadh anns an Linne Mhoireibh agus chithear Gearastan Dheòrsa air taobh eile na linne. 'S e aon de na h-àitichean as fheàrr anns an Rìoghachd Aonaichte gus muc-bhiorach (\"Tursiops truncatus\") fhaicinn bhon tìr. Tha iad a' tighinn glè fhaisg chun an tràghad, gu h-araidh aig tìde-mhara lìonaidh. Tha peileagan agus ròin ghlasa cumanta an seo. Chithear dòbhran (\"Lutra lutra\") bho àm gu àm cuideachd.\n\nChaidh taigh-solais a thogail air ceann Rubha na Cananaich ann an 1846. Bha e air a dhealbh le Alan Stevenson. Tha e 13 m a dh'àirde. Ann an 1984 chaidh dòigh-obrach an taighe-sholais atharrachadh gu fhèin-obrachail agus tha e fo chùram den \"Northern Lighthouse Board\" a-nis.\n\nTha clach-chuimhneachain Choinnich Odhair air an rubha, am fear a tha ainmichte cuideachd mar \"the Brahan Seer\". A rèir beul-aithris chaidh a mharbhadh an seo le Lady Seaforth ann an 1660 air sgàth 's nach bu toil leatha na fàidhireachdan aigesan. Tha dà làrach campaibh faisg air an rubha agus tha a' chuid as motha den rubha a' gabhail a-steach an raon-goilf \"Fortrose and Rosemarkie Golf Club\". \n\n", "id": "37109", "title": "Rubha na Cananaich"}
{"url": "https://gd.wikipedia.org/wiki?curid=37112", "text": "Thessaloniki\n\n'S e baile mòr, port agus sgìreachd (Greugais: \"Περιφερειακή ενότητα\") ann an ceann a tuath Poblachd na Grèige a th' ann an Thessaloniki (IPA: \"θesaloˈnici\", Greugais: \"Θεσσαλονίκη\", Turcais: \"Selanik\"). Tha Thessaloniki suidhichte faisg air Sindos, air costa na Mara Àigeanaiche, eadar Larissa agus Kavala san roinn (Greugais: \"Περιφέρεια\") Κεντρικής Μακεδονίας (Meadhan Mhasadòinia), ri taobh Camas Thermatikos (Greugais: \"Θερμαϊκός Κόλπος\"), aig 250m os cionn ìre na mara. Tha 385,406 duine a' fuireach ann. 'S e an dara bhaile as motha na dùthcha a th' ann agus an treas baile na Mara Àigeanaiche cuideachd, an dèidh na h-Àithne agus İzmir.\n\nChaidh am baile a stèidheachadh mu 315 ro Ìosa Crìosd leis an righ Kassandros Antipatrou à Macedon. 'S ann às an ainm Thessalía (Greugais: \"Θεσσαλία\") a bha na sgìre agus nike (buadhmhor) a th' ann am Thessaloniki. Bheireadh sin Thessalía Bhuadhmhor dhuinn sa Ghàidhlig an latha an-diugh. Canadh Homer Aeolia (Greugais: Αἰολία) ris an àite. Thuit am baile dha na Ròmanaich ann an 168 ro Ìosa Crìosd agus bha e na bhaile saor fodhpa bho 41 ro Ìosa Crìosd a-mach. Dh'fhàs am baile gu math beairteach tro mhalairt air an t-slighe Egnatia (Greugais: Ἐγνατία Ὁδός) eadar Dyrrachium agus Byzantium. Ràinig Crìosdaidheachd dhan dùthaich sa 1 Linn agus chèilidh Pòl à Tarsus air a' bhaile, mar a chithear ann an Gnìomharra nan Abstol. B' ann ann an seo a dhealbhadh an Aibidil Cirileach. Roinneadh Leas-Rìoghachd Illyricum (Laideann: \"Praefectura praetorio per Illyricum\") ann an dà dheth ann an 379 agus chaidh Thessaloniki ainmeachadh na phrìomh-bhaile. Nuair a thuit Impireachd na Roimh a-mach às a chèile ann an 476 ghabh Thessaloniki ri an Impireachd Bheasantian far an robh e gu ruige 1204, nuair a ràinig na ridir-croise. Gabh Impireachd nan Otomanach thairis air a' bhaile ann an 1430. Thoisich Ar-amach nan Tuirceach Òga (Turcais: \"Jön Türk Devrimi\") an seo ann an 1908. Chuireadh na Tuircich agus na Muslamaich a-mach às a' bhaile agus an dùthaich ann an 1923.\n\n\n\n", "id": "37112", "title": "Thessaloniki"}
{"url": "https://gd.wikipedia.org/wiki?curid=37115", "text": "Bursa\n\n'S e baile mòr agus sgìreachd bhaile (Turcais: \"büyükşehir belediyesi\") air an àirde an iar-thuath Poblachd na Tuirce a th' ann am bursa (Greugais: \"Προύσα\"). Tha Bursa suidhichte faisg air Istanbul, agus a' Mhuir Mharmara, eadar Ankara agus Çanakkale san roinn (Turcais: \"ili\") Bursa, aig 2m os cionn ìre na mara. Tha 2,842,000 duine a' fuireach ann. 'S e an ceathramh baile as motha na dùthcha cuideachd.\n\nBha Bursa na phrìomh-bhaile Impireachd nan Otomanach bho 1335 gu ruige 1363.\n\n\n\n", "id": "37115", "title": "Bursa"}
{"url": "https://gd.wikipedia.org/wiki?curid=37116", "text": "Litreachas na h-Alba\n\n\"Faic cuideachd: \n\n’S e litreachas a chaidh a sgrìobhadh ann an Alba no le ùghdaran Albannach a th’ ann an litreachas na h-Alba.\n\n'S ann anns a' Bhriothannais a chaidh na teacsaichean a bu shine a chaidh a sgrìobhadh far a bheil Alba an-diugh agus a mhair gu ruige seo, gu h-àraidh \"Y Gododdin\". Tha iad a-nis nam pàirt den dhualchas Chuimris. As an dèidh, nochd sgrìobhaichean anns an Laideann, Fhraingis no Sheann-Lochlannais (ged a chaidh an \"Orkneyinga Saga\" ainmeil a sgrìobhadh ann an Innis Tìle), ach b' e litreachas sgrìobhte anns A' Bheurla Ghallda a dh'fhàs a bhith a bu chudromaiche anns na Meadhan-aoisean, le bàird mar John Barbour, William Dunbar, Walter Kennedy (aig a bha Gàidhlig bho thùs) no David Lyndsay.\n\nAs dèidh an aonaidh eadar Alba is Sasainn ann an 1603, thug Beurla an àite a bha aig Beurla Ghallda mar a' phrìomh-chànan de litreachas Albannach, ged a chùm ùghdaran mar Allan Ramsay, James Hogg agus am \"bàrd nàiseanta\" Raibeart Burns sgrìobhadh anns an Beurla Ghallda. Bhuannaich grunnan ùghdaran Albannach bhon àm sin cliù air feadh an t-saoghail, Seumas Mac a' Phearsain leis na h-\"eadar-theangachaidhean\" fuadain Oiseanach, Walter Scott le nobhailean eachdraidheal, Robert Louis Stevenson agus Arthur Conan Doyle nam measg. Anns am 20mh linn thàinig ris an canar Ath-bheòthachadh na h-Alba le sgrìobhadairean mar Hugh MacDiarmid (Ùisdean MacDhiarmaid), Lewis Grassic Gibbon, Compton Mackenzie agus Edwin Morgan. Chunnaic an dàrna leth den linn ùghdaran a' sgrìobhadh ann an dà de na cànanan na h-Alba, m.e. Iain Mac a' Ghobhainn (no Iain Crichton Smith) a sgrìobh an dà chuid anns a' Ghàidhlig agus anns a' Bheurla, air no Irvine Welsh a tha a' measgachadh na Beurla agus na h-Beurla Ghallda anns na nobhailean aige.\n\n\"Faic cuideachd: \n\nGed a tha beartas mòr beul-aithris aig a' chànan, cha do mhair teacsaichean sgrìobhte aosda innte gu ruige seo ach a-mhàin \"Leabhar Deathan Lios Mòir\" (leabhar ioma-chànanach leis a' Ghàidhlig mar a' phrìomh chànan) bhon 16mh linn. Thathar a' smaoineachadh gur e poileasaidhean rìoghail an aghaidh na Gàidhlig as coireach gun deach mòran sgrìobhaichean sa chànan a sgriosadh. A dh'aindeoin a' chliù a bhuannaich Seumas Mac a' Phearsain, cha robh eadar-theangachadh iomraiteach de Bhìoball ann gus deireadh an 18mh linn. Chaidh a' chiad nobhail sa chànan, \"Dùn Aluinn\" le Iain MacCormaig, fhoillseachadh ann an 1912. Rè na 20mh linn bha bàrdachd Ghàidhlig le ùghdaran mar Somhairle MacGill-Eain, Ruaraidh MacThòmais, Iain Mac a' Ghobhainn, Crìsdean Whyte neo Meg Bateman a bu shoirbheicheile, ged a sgrìobhadh ùghdaran mar Iain Mac a' Ghobhainn, Tormod Caimbeul neo Aonghas Pàdraig Caimbeul rosg ùr-ghnàthach cuideachd. Tha Comhairle nan Leabhraichean agus Ùr-sgeul as cudromaiche airson a bhith a' brosnachadh foillseachadh bàrdachd is ruisg san 21mh Linn ('s e foillsichear CLÀR a dh'fhoillsich Ùr-Sgeul), mar eisimpleir nobhailean le Tormod Caimbeul, Aonghas Pàdraig Caimbeul, Iain F MacLeòid neo Tormod MacGill-Eain. 'S e Stòrlann Nàiseanta na Gàidhlig am buidheann as cudromaiche airson leabhraichean foghlaim.\n", "id": "37116", "title": "Litreachas na h-Alba"}
{"url": "https://gd.wikipedia.org/wiki?curid=37117", "text": "Pınar Kür\n\n'S e sgrìobhadair às an Tuirc, a th' ann am Pınar Kür. (Bursa 15 an Giblean 1943). Tha ise a-nis ag obair ann an Oilthigh Bilgi (Turcais: \"İstanbul Bilgi Üniversitesi\") ann an Istanbul mar ollamh.\n", "id": "37117", "title": "Pınar Kür"}
{"url": "https://gd.wikipedia.org/wiki?curid=37119", "text": "Adana\n\n'S e baile mòr agus sgìreachd bhaile (Turcais: \"büyükşehir belediyesi\") ann an ceann a deas Poblachd na Tuirce a th' ann an Adana (IPA: \"aˈda:na\", Airmeanais: \"Ադանա\"). Tha Adana suidhichte faisg air Tarsus, agus an Dam Seyhan, eadar Mersin agus Gaziantep san roinn (Turcais: \"ili\") Adana, aig 23m os cionn ìre na mara. Tha 1,736,564 duine a' fuireach ann. 'S e an còigeamh baile as motha na dùthcha cuideachd.\n\n\n\n", "id": "37119", "title": "Adana"}
{"url": "https://gd.wikipedia.org/wiki?curid=37120", "text": "Mersin\n\n'S e baile mòr agus sgìreachd bhaile (Turcais: \"büyükşehir belediyesi\") ann an ceann a deas Poblachd na Tuirce a th' ann am Mersin (Airmeanais: \"Մերսին\", Greugais: \"Μερσίνη\"). Tha Mersin suidhichte faisg air Tarsus, air costa na Mara Mheadhan-thìriche, eadar Alanya agus Adana san roinn (Turcais: \"ili\") Mersin, aig 10m os cionn ìre na mara. Tha 955,106 duine a' fuireach ann. 'S e an deicheamh baile as motha na dùthcha cuideachd.\n\n\n\n", "id": "37120", "title": "Mersin"}
{"url": "https://gd.wikipedia.org/wiki?curid=37121", "text": "Gaziantep\n\n'S e baile mòr agus sgìreachd bhaile (Turcais: \"büyükşehir belediyesi\") air an àirde an ear-dheas Poblachd na Tuirce a th' ann an Gaziantep (Airmeanais: \"Այնթապ\", Arabais: \"عنتاب\", Curdais: \"گازیئانتەپ\"). Tha Gaziantep suidhichte faisg air na crìochan le Siria, eadar Aleppo agus Adana san roinn (Turcais: \"ili\") Gaziantep, aig 10m os cionn ìre na mara. Tha 1,556,381 duine a' fuireach ann. 'S e an siathamh baile as motha na [dùthcha cuideachd.\n\n\n\n", "id": "37121", "title": "Gaziantep"}
{"url": "https://gd.wikipedia.org/wiki?curid=37122", "text": "Diyarbakır\n\n'S e baile mòr agus sgìreachd bhaile (Turcais: \"büyükşehir belediyesi\") air an àirde an ear-dheas Poblachd na Tuirce a th' ann an Diyarbakır (Airmeanais: \"Տիգրանակերտ\", Arabais: \"دیاربکر\", Curdais: \"ئامەد\"). Tha Diyarbakır suidhichte faisg air na crìochan le Siria, eadar Gaziantep agus Erzurum san roinn (Turcais: \"ili\") Diyarbakır, aig 675m os cionn ìre na mara. Tha 1,673,119 duine a' fuireach ann. 'S e an naoidheamh baile as motha na dùthcha a th' ann cuideachd.\n\n\n\n", "id": "37122", "title": "Diyarbakır"}
{"url": "https://gd.wikipedia.org/wiki?curid=37123", "text": "Konya\n\n'S e baile mòr agus sgìreachd bhaile (Turcais: \"büyükşehir belediyesi\") ann an ceann a deas Poblachd na Tuirce a th' ann an Konya (IPA: \"kon:ja\", Greugais: \"Ἰκόνιον\"). Tha Konya suidhichte faisg air Loch Beyşehir Gölü, eadar Antalya agus Ankara san roinn (Turcais: \"ili\") Konya, aig 1,200m os cionn ìre na mara. Tha 1,220,795 duine a' fuireach ann. 'S e an seachdamh baile as motha na dùthcha a th' ann cuideachd.\n\n\n\n", "id": "37123", "title": "Konya"}
{"url": "https://gd.wikipedia.org/wiki?curid=37125", "text": "Musine Kokalari\n\nB' e sgrìobhadair às an Tuirc/Albàinia a bh' ann am Musine Kokalari (Adana 10 an Gearran 1917 - Rrëshen 13 an Lùnastal 1983). Thug ise ceum à Oilthigh Sapienza anns An Roimh ann an 1941. Chuir na Comunnaich i dhan phrìosan fad 18 bliadhna an dèidh An Dàrna Cogaidh air sàilleabh na beachdan aice.\n", "id": "37125", "title": "Musine Kokalari"}
{"url": "https://gd.wikipedia.org/wiki?curid=37126", "text": "Mehmed Emîn Bozarslan\n\n'S e sgrìobhadair Cùrdach às an Tuirc/An t-Suain a th' ann am Mehmed Emîn Bozarslan (Diyarbakır 15 an t-Sultain 1935). Thug esan ceum à oilthigh ann an Diyarbakır. Chuir an Riaghaltas e dhan phrìosan fad 4 bliadhna bho 1971 gu ruige 1974 air sàilleabh na beachdan aige. Chaidh e dhan t-Suain na fhògarrach ann an 1978. Tha e a' fuireach ann an Uppsala.\n", "id": "37126", "title": "Mehmed Emîn Bozarslan"}
{"url": "https://gd.wikipedia.org/wiki?curid=37127", "text": "Mehmet Görmez\n\n'S e Pears-eaglais Muslamach, sgoilear agus ollamh às An Tuirc a th' ann an Mehmet Görmez (Gaziantep, 1 am Faoilleach 1959). Thug e ceum ann an Ioslam à Oilthigh Ankara ann an 1987 agus an uair sin chaidh e thall thairis is e ag' obair mar neach-teagaisg ann an Oilthigh Ahmet Yesevi (Casachstàn) agus Oilthigh Cairo (An Èipheit). Chaidh ainmeachadh ceann-suidhe Ministrealachd a' Chreideimh (Turcais: \"Diyanet İşleri Başkanlığı\") ann an 2010. 'S e esan am Pears-eaglais nas cumhachdaile na dùthcha. Tha Turcais, Curdais, Arabais agus Beurla aige.\n", "id": "37127", "title": "Mehmet Görmez"}
{"url": "https://gd.wikipedia.org/wiki?curid=37128", "text": "Eduardo Txillida\n\n'S e cruth-ealantair Basgach a' bha ann an Eduardo Txillida Juantegi a tha ainmeil airson nan obraichean snaighte anabarrach mòr a chruthaich e.\n", "id": "37128", "title": "Eduardo Txillida"}
{"url": "https://gd.wikipedia.org/wiki?curid=37134", "text": "Fatma Toptaş\n\n'S e cleasaiche às An Tuirc a tha ann am Fatma Toptaş (Mersin, 1 am Faoilleach 1982). Bidh i a' nochdadh tric anns na filmichean agus air an àrd-ùrlar san dùthaich aice fhèin. 'S ann airson \"Başrolde Aşk\" (2011), \"Hayat Devam Ediyor\" (2012) agus \"Doktarlar\" (2007) a tha i ainmeil. \n", "id": "37134", "title": "Fatma Toptaş"}
{"url": "https://gd.wikipedia.org/wiki?curid=37135", "text": "Funda Arar\n\n'S e seinneadair agus ceòladair às An Tuirc a tha ann am Funda Arar (IPA; \"funˈda aˈɾaɾ\", Ankara, 8 an Giblean 1975). Thogadh i ann an Muğla agus Adapazarı. Thug i ceum san sgoil ciùil aig Oithigh Teicnigeach Istanbul (Turcais: \"İstanbul Teknik Üniversitesi\"). Bidh i a' nochdadh tric air an àrd-ùrlar san dùthaich aige fhèin. A bharrachd air òran a ghabhail bidh i a' cluiche a' ghiotàr agus a' mhandoilin.\n", "id": "37135", "title": "Funda Arar"}
{"url": "https://gd.wikipedia.org/wiki?curid=37137", "text": "Tertius à Iconium\n\nB' e easbaig cudromach dhan eaglais thràth ann an Konya a bh' ann an Tertius (ainm eile: \"Tertios\"). Bha esan a-measg nan 70 a sgaoileadh an creideamh Crìosdaidheachd air feadh an t-saoghail: an fheadhainn a tha a' nochd anns an t-soisgeil a sgrìobh Lucas. Canar abstol ris anns an agus deisciobal ris anns an Eaglais Chaitligeach. Thathar dhen bheachd gur robh Tertius na sgrìobhaiche dhan abstol Pòl à Tarsus nuair a sgrìobh e a \"Litir dha na Ròmanaich\". nochd ainm anns naomh-òran Troparion 3/1.\n", "id": "37137", "title": "Tertius à Iconium"}
{"url": "https://gd.wikipedia.org/wiki?curid=37142", "text": "Athenaeus à Attaleia\n\nB' e dotair cudromach dha na seann Ghreugaich a bh' ann an Athenaeus à Attaleia (Greugais: \"Ἀθήναιο\", Antalya/Tarsus). Stèidhich e an sgoil Pneumatici (Greugais: \"Πνευματικοί\") agus thug e buaidh làidir air Galen. Sgriobh e an leabhar Peri Vonthematon (Greugais: \"Περὶ βοηθημάτων\") A rèir Ghalen, bha Athenaeus dhen bheachd gur e an spiorad (Greugais: \"pneuma\") a bha aig cnag na cùise le galar agus tinneas.\n", "id": "37142", "title": "Athenaeus à Attaleia"}
{"url": "https://gd.wikipedia.org/wiki?curid=37143", "text": "Tarsus\n\n'S e baile agus sgìreachd (Turcais: \"belediye\") ann an ceann a deas Poblachd na Tuirce a th' ann an Tarsus (Arabais: \"طَرَسُوس\", Airmeanianais: \"Տարսոն\", Eabhra: \"תרשיש\", Greugais: \"Ταρσός\"). Tha Tarsus suidhichte faisg air Mersin, eadar Antalya agus Adana san roinn (Turcais: \"ili\") Mersin, aig inbhir na h-Aibhne Berdan, aig 23m os cionn ìre na mara. Tha 323,961 duine a' fuireach ann. 'S e an 44amh baile as motha na dùthcha a th' ann cuideachd.\nB' e na Hatti a stèidhich am baile o chionn corr is 6,000 bliadhna agus chuireadh Tarsa air, bho \"Tarku\", dia na grèine. B' e gu robh an t-àite aig crois-rathaid eadar caochladh shlighe mhalairt air feadh Aisia Bige agus na Mara Mheadhan-thìriche. An dèidh na Hatti bha am baile agus an sgìre fo bhuaidh Impireachd Asirianach - sluagh Seimitig - agus an uair sin Impireachd Pheirse - a bha agus a tha fhathast na shluagh Innd-Eòrpach. Bha Tarsus na phrìomh-bhaile na roinn Kizzuwatna (Laideann: \"Cilicia\"). Thàinig Alasdair Mòr ann an 333 ro Ìosa Chrìosd agus theab e bàsachadh aig Cath Cydnus. Bha Tarsus gu ìre air a ghreugachadh mar-thà. Thuit am baile gu Impireachd na Ròimhe ann an 67 ro Ìosa Chrìosd. Chuireadh \"Juliopolis\" air fad corra bhiadhna agus b' ann ann an Tarsus a thachair Cleopatra ri Marcus Antonius. Lean am baile air mar àite airson ionnsachaidh fo na Ròmanaich. Chaidh Tacitus, Maximinus II agus Flavius Claudius Iulianus Augustus air an tìodhlacadh an seo. Ràinig Crìosdaidheachd dhan dùthaich sa 1 Linn agus chaidh easbaigeachd a stèidheachadh sa bhaile, fon easbaig Helenus. Bha an easbaigeachd seo cho cudromach gun deach easbaigean à Tarsus gu comhairlean-eaglaise ann an Ancyra (314), Nicaea (325) agus Ephesus (431). Lean am baile air mar àite gu math cudromach fon Impireachd Bheasantianach, gu ruige an 7mh Linn nuair a thuit e dha na h-Arabaich. Shabaideadh feachdan Ioslamach agus Crìostaidh, Mamalucach agus Arabach airson a' bhaile fad linntean gus an tug Impireachd nan Otomanach thairis e ann an 1516. Anns an 19mh Linn bha inbhir na h-aibhne na bhoglach agus rinn sin droch chron air malairt.\n\n\n", "id": "37143", "title": "Tarsus"}
{"url": "https://gd.wikipedia.org/wiki?curid=37144", "text": "Jamie Halcro Johnston\n\n'S e neach-poileataigs à Arcaibh a tha ann an Jamie Halcro Johnston BPA.\n\nBha e na chroitear, com-pàirtiche ann an companaidh teaghlaich agus tuathanas ann an Orphir, Arcaibh mus deach e na BhPA airson na Gàidhealtachd agus nan Eilean mar an ath-bhall air an liosta Tòraidheach nuair a leig Dùghlas Ross an seat aige suas ann an 2017.\n", "id": "37144", "title": "Jamie Halcro Johnston"}
{"url": "https://gd.wikipedia.org/wiki?curid=37145", "text": "Pòl à Tarsus\n\nB' e abstol cudromach dhan eaglais thràth ann an a bh' ann am Pòl à Tarsus (Tarsus 5 - An Roimh: 67, Greugais: \"Παῦλος\", Eabhra: \"שאול התרסי\", seann-ainm: \"Saul\"). Bhuineadh e do choimhearsnachd Iùdhach agus b' e fear-sgiùrsaidh nan Crìostaidh a bh' ann, mus an tàinig atharrachadh airsan is e air an t-slighe à Damascus. Thog e corra eaglais anns an Roinn Eòrpa agus Aisia Bheag. Thathar dhen bheachd gun do chleachd e Tertius à Iconium mar sgrìobhaiche nuair a sgrìobh e a \"Litir dha na Ròmanaich\". \n", "id": "37145", "title": "Pòl à Tarsus"}
{"url": "https://gd.wikipedia.org/wiki?curid=37146", "text": "Impireachd nan Otomanach\n\nB' e impireachd Mhuslamach làidir a mhair bho 1299 gu ruige 1922 a bh' ann an Impireachd nan Otomanach. Chaidh a stèidheachadh le Osman I - às an tàinig an t-ainm - ann an Söğüt agus thàinig e gu crìoch tron ar-a-mach a chruthaich Mustafa Kemal Atatürk. Nuair a bha Impireachd nan Otomanach aig àrd a chumhachdan shìneadh i air feadh na Roinn Eòrpa, Afraga agus Aisia fad 5,200,000km2 (1683) agus bha 35,350,000 (1856) duine a' fuireach taobh a-staigh a cuid chrìochan.\nChan eil am fuaim /θ/ ann ach ann an corra cànan, Arabais, Beurla, Gàidhlig, Greugais agus Spàinntis nam measg. Nuair a thogas cànan eile facal le /θ/ bithear ga atharrachadh daonnan gu /s/ air neo /t/. B' e seo a thachair do dh'ainm a' chiad shultan. Mar mhulsamach, bha ainm Arabais aige: عثمان (\"Uthmān\"). Ann an Turcais thathar a' cleachdadh \"Osman\" mar ainm pearsanta, ach b' e Otoman le /t/ a chaidh a chur air an dùthaich. A bharrachd air sin, b' e ainm le fuaimneachadh Farsi a chaidh a chleachdadh anns an ainm slàn: \"devlet\" (دولت) - stàit - bhon Arabais \"dawlat\" (/v/ an àite /w/) agus an tuiseal ginideach Farsi ann an \"-ye\". An latha an-diugh 's e \"Osmanlı İmparatorluğu\" a thathar a' cantainn rithe (\"-lı\" = \"-ach\" agus am facal Laideann \"Imperator\" air a thurcachadh).\n\nThàinig na Tuircich à Aisia anns an 11mh Linn agus beag air bheag dh'fhàs iad na bu treas anns an Aisia Bheag gus an robh stàit aca fhèin. Fhuair iad Ioslam bho Peirsia. Chaidh Impireachd nan Otomanach a stèidheachadh ann an Söğüt, faisg air Bursa ann an 1299 le Osman I. B' e gu robh na Otomanaich ag iarraidh a bhith os cionn an t-saoghail Muslamach, an àite nan Arabach. Leis gu robh na Arabaich agus An t-Impireachd Bheasantian a' fàs na bu laige, dh'fhàs cumhachd nan Otomanach fhèin. Fad linntean, shabaideadh iad ann aghaidh nàiseanan agus treubhan eile airson làmh an uachdar sna sgìre. Ann an 1453 ghlac iad Constantinople, a' cur crìoch air Impireachd Bheasantian agus theab iad Vienna a ghlacadh ann an 1523. nuair a bha iad ag àrd an cumhachd, shìneadh an Impireachd bho Mharoco air an àirde an iar gu ruige Asarbaideàn air an àirde an ear agus bhon Ungair ann an ceann a tuath gu ruige An Èipheit ann an ceann a deas.\n\nB' e sultain (turcais: \"padişah\") às an aon teaghlach - air an robh \"Osmanlı Hanedanı\" - agus iad uile gu lèir sìol Osmain a bha os cionn na h-Impireachd bhon toiseach tòisichidh gu ruige crìoch nan Otomanach ann an 1922. Chanadh \"bey\" (Gàidhlig: \"tighearna\") ris an fheadhainn an bu tràithe, air sàilebh gu robhar fhathast ag aithneachadh cumhachd nan Seildiuc (Farsi: \"سلجوق\"). Cha do thòisicheadh an tiotal \"sultan\" (Arabais: \"سلطان‎‎\") a chleachdadh ach ann an 1363 fo Mhurad I, nuair a thug e seilbh air Erdine.\n", "id": "37146", "title": "Impireachd nan Otomanach"}
{"url": "https://gd.wikipedia.org/wiki?curid=37150", "text": "Söğüt\n\n'S e baile agus sgìreachd (Turcais: \"belediye\") air an àirde an iar-thuath Poblachd na Tuirce a th' ann an Söğüt (IPA: \"søʲyt\", Greugais: \"Θεβαησον\"). Tha Söğüt suidhichte faisg air Istanbul, agus a' Mhuir Mharmara, eadar Ankara agus Bursa san roinn (Turcais: \"ili\") Bilecik, aig 692m os cionn ìre na mara. Tha 13,891 duine a' fuireach ann. \nBha Söğüt na phrìomh-bhaile Impireachd nan Otomanach bho 1299 gu ruige 1335. B' ann anns an àite 's a tha seo a chaidh Impireachd nan Otomanach a stèidheachadh.\n\n\n", "id": "37150", "title": "Söğüt"}
{"url": "https://gd.wikipedia.org/wiki?curid=37152", "text": "Edirne\n\n'S e baile mòr agus sgìreachd (Turcais: \"belediye\") air an àirde an iar-thuath Poblachd na Tuirce a th' ann an Edirne (IPA: \"eˈdiɾne\", Albàinis: \"Edrêne\", Bulgàiris/Slòbhainis: \"Одрин\", Greugais: \"Αδριανούπολη\", Sèirbis: \"Једрене\"). Tha Edirne suidhichte faisg air na crìochan le Bulgàiria, ri taobh na h-Aibhne \"Meriç\" (Bulgàiris: \"Марица\"), eadar Istanbul agus Plodiv san roinn (Turcais: \"ili\") Edirne, aig 41m os cionn ìre na mara. Tha 165,979 duine a' fuireach ann. 'S e an 68mh baile as motha na dùthcha cuideachd.\n\nBha Edirne na phrìomh-bhaile Impireachd nan Otomanach bho 1363 gu ruige 1453.\n\n\n\n", "id": "37152", "title": "Edirne"}
{"url": "https://gd.wikipedia.org/wiki?curid=37157", "text": "Kirsty Blackman\n\n'S e neach-poileataigs à Alba a tha ann an Kirsty Blackman BP.\n\nChaidh i a thaghadh mar BhP airson Obar Dheathain a Tuath ann an 2015 agus mar leas-cheannard buidhinn Nàiseantaich sa' Phàrlamaid Westminster ann an 2017.\n\nFhuair i faireachadh nuair a thug i a chlann leatha do coinneamh comataidh.\n", "id": "37157", "title": "Kirsty Blackman"}
{"url": "https://gd.wikipedia.org/wiki?curid=37161", "text": "Nikos Zachariadis\n\nB' e prìomh rùnaire Pàrtaidh Comannach na Grèige a bh' ann an Nikos Zachariadis (Greugais: \"Νίκος Ζαχαριάδης\", Adrianolpolis 27 an Giblean 1903 - Surgut 1 an Lùnastal 1973). Bha athair, Panagiotis Zachariadis, na eòlaiche ann an taigh-gnìomhachais Tombaca. Ghluais Nikos òg à Constantinople ann an 1919, far an d' fhuair cothroman obrach agus far an do thoisich ann an saoghal poileataigs. B' fheudar dha An Tuirc an latha an-diugh fhàgail agus chaidh e dhan A' Ghrèig fhèin is e na fhògarrach bochd. Ann an 1922/1923 shiubhal e dhan Aonadh Sobhiat far an d' fhuair e ballrachd na Komsomol. \n\nBha Zachariadis os cionn a' Phàirtidh aige bho 1931 gu ruige 1956 agus bha e a-measg nan daoine na bu chudromaiche ann an Cogadh Sìobhalta na Grèige, a chaill na Comannaich air sàilleabh cionn thaic bho Stalin. A' chiad rud a rinn e, b' e am Pàrtaidh ùrachadh, leasachadh agus aonachadh. Ged a bha e sa phrìosan, agus a dh'aindeoin coimhearachd bho taobh a-staigh nan Comannach. Chuidich e ann an sabaid an aghaidh feachdan Hitler sa Ghrèig. Chaidh a chur gu Dachau fad trì bliadhna. Chaidh e dhan Aonadh Sobhiat na fhògarrach ann an 1949 far a chaochail e. Fhuair e a chuid foghlaim san Sgoil Eadar-nàiseanta Lenin (Ruisis: \"Международная ленинская школа\").\n", "id": "37161", "title": "Nikos Zachariadis"}
{"url": "https://gd.wikipedia.org/wiki?curid=37162", "text": "Jenny Marra\n\n'S e neach-poileataigs à Alba a tha ann an Jenny Marra BPA.\n\nBha i na sgoilear aig Dundee High School agus dh'ionnsaich i eachdraidh aig Oilthigh Chill Rìmhinn agus lagh aig Oilthigh Ghlaschu agus Oilthigh Dhùn Dè.\nTha i a' riochdachadh Ear-Thuath na h-Alba sa' Phàrlamaid na h-Alba mar bhall liosta agus tha i na ball Pàrtaidh Làbarach na h-Alba.\n\n'S e nighean-peathar Michael Marra nach maireann, bàrd is neach-ciùil à Dùn Dè, a th' innte.\n", "id": "37162", "title": "Jenny Marra"}
{"url": "https://gd.wikipedia.org/wiki?curid=37163", "text": "Sgoil Eadar-nàiseanta Lenin\n\nB' e àite foghlaim airson Comannaich bho air feadh an t-saoghail a bh' ann an Sgoil Eadar-nàiseanta Lenin (Ruisis: \"Международная ленинская школа\"). Chaidh a stèidheachadh ann am Mosgo ann an 1926 agus lean i air gu ruige 1938. B' ann air treànadh ann am poileataigs, ainneart agus ar-a-maich a thoirt do dhaoine air a dhèanadh an sgoil sin fòcas agus fad bhliadhnaichean chitheadh a cuid sheann oileanaich aig àrd ìre ann an saoghal poileataigs, ar-a-maich agus cogadh. Fhuair mu 3,500 oileanaich bho corr is 59 dùthaich - air an taghadh le pàrtaidhean Comannach nan dùthchannan aca - foghlam san sgoil. B' e an Sgoil Kushnarenkovo a lean oirre le obair Sgoil Eadar-nàiseanta Lenin bho 1941 gu ruige 1943.\n\n", "id": "37163", "title": "Sgoil Eadar-nàiseanta Lenin"}
{"url": "https://gd.wikipedia.org/wiki?curid=37168", "text": "Pàrtaidh Comannach na Grèige\n\nTha Pàrtaidh Comannach na Grèige (Greugais: \"Κομμουνιστικό Κόμμα Ελλάδας\" air neo \"KKE\") na phàrtaidh poileataigeach Marxach-Lenineach anns A' Ghrèig. Chaidh am pàrtaidh a stèidheachadh ann am Piraeus, faisg air An Àithne ann an 1918 le Nikos Dimitratos, D. Ligdopoulos, M. Sideris, A. Arvanitis and S. Kokkinos. Bho 1931 gu ruige 1956 b' e Nikos Zachariadis a bha os a chionn.\n\n", "id": "37168", "title": "Pàrtaidh Comannach na Grèige"}
{"url": "https://gd.wikipedia.org/wiki?curid=37169", "text": "Çanakkale\n\n'S e baile mòr, port agus sgìreachd (Turcais: \"belediye\") air an àirde an iar-thuath Poblachd na Tuirce a th' ann an Çanakkale (IPA: \"tʃanakkale\", Seann ainm: \"قلعة سلطانيه‎\", Greugais: \"Δαρδανέλλια\"). Tha Çanakkale suidhichte air caolas nan Dàrdainealan (Turcais: \"Çanakkale Boğazı\"), faisg air Tròidh, eadar Edirne agus İzmir, san roinn (Turcais: \"ili\") Çanakkale, aig 12m os cionn ìre na mara. Tha 111,137 duine a' fuireach ann. 'S e an 99mh baile as motha na dùthcha a th' ann cuideachd.\n\n\n\n", "id": "37169", "title": "Çanakkale"}
{"url": "https://gd.wikipedia.org/wiki?curid=37170", "text": "Güney Dal\n\n'S e sgrìobhadair às an Tuirc/A' Ghearmailt, a th' ann an Güney Dal (Çanakkale 11 an Lùnastal 1944). Rugadh agus thogadh e san Tuirc ach chaidh e dhan A' Ghearmailt ann an 1972, far an d' fhuair e obair ann an taigh-gnìomhachais agus an uair sin leis an staisean radio \"Sender Freies Berlin\". Thug e ceum ann am Frangais aig Oilthigh Istanbul (Turcais: \"İstanbul Üniversitesi\") ann an 1963. 'S ann ann an Gearmailtis agus Turcais a sgrìobhas e.\n", "id": "37170", "title": "Güney Dal"}
{"url": "https://gd.wikipedia.org/wiki?curid=37171", "text": "Sgioba Nàiseanta Ball-coise nam Ban Albannach\n\nTha Sgioba ball-coise nam Ban a ' riochdachadh Alba ann am farpaisean ball-coise eadar-nàiseanta nam ban. O 1998, tha an sgioba air a bhith air a riaghladh le Comann Ball-coise na h-Alba (SFA). Fhuair an sgioba àite anns na cuairtean deireannach aig UEFA Euro nam Ban airson a' chiad uair ann an 2017. Cha d'fhuair riamh an sgioba àite  ann an Cuach na Cruinne FIFA fhathast. Tha an sgioba aig ìre 21mh anns an rangachadh FIFA nam Ban an-dràsta.\n\nChaich na 23 cluicheadairean a leanas ainmeachadh airson  UEFA Euro nam Ban.\n\n\"Caps agus tadhalan làitheach air 11 Giblean 2017 às dèidh a' ghèama an aghaidha ' Bheilg.\"\n\nPrìomh choidse: Anna Signeul\n\nBuidheann D\n\nCl. - Geamannan air a chluiche\nBh. - Bhuannaich\nCo-th. - Co-tharraing\nC. - Chaill\nT+ - Tadhalan airson na sgioba\nT- - Tadhalan an aghaidh na sgioba\nE-T - eadar-dhealachadh nan tadhal\n", "id": "37171", "title": "Sgioba Nàiseanta Ball-coise nam Ban Albannach"}
{"url": "https://gd.wikipedia.org/wiki?curid=37172", "text": "Erzurum\n\n'S e baile mòr agus sgìreachd bhaile (Turcais: \"büyükşehir belediyesi\") air an àirde an ear-thuath Poblachd na Tuirce a th' ann an Erzurum (Airmeanais: \"Կարին\", Arabais: \"ارض الروم‎‎\", Curdais: \"Erzîrom\", Greugais: \"Θεοδοσιούπολις\"). Tha Erzurum suidhichte faisg air a' bheinn \"Palandöken Daği\", eadar Diyarbakır agus Trabzon san roinn (Turcais: \"ili\") Erzurum, shuas aig 1,757m os cionn ìre na mara. Tha 779,321 duine a' fuireach ann. 'S e an naoidheamh baile as motha na dùthcha a th' ann cuideachd.\n\n\n\n", "id": "37172", "title": "Erzurum"}
{"url": "https://gd.wikipedia.org/wiki?curid=37173", "text": "Recep Tayyıp Erdoğan\n\n'S e neach-poileataigs às an Tuirc a th' ann an Recep Tayyıp Erdoğan (IPA: \"ɾeˈd͡ʒep tɑjˈjip ˈæɾdo(ɰ)ɑn\", Istanbul 26 an Gearran 1954). 'S ann gu teaghlach bochd Muslamach a bhuineas e: b' e maor-cladaich a bha athair agus b' fheudar do Recep rudan a reic san t-sràid nuair a bha e na dheugair. Thoisich Erdoğan ann am poileataigs ann an 1976 agus thug e ceum bho oilthigh Mharmara ann am manaidsearachd ann an 1981. \nTha e air a bhith na ceann-suidhe bho 2003 airson Pàrtaidh a' Cheartais agus Leasachadh (Turcais: \"Adalet ve Kalkınma Partisi\"), a chaidh a chruthachadh ann an 2001 nuair a thàinig iomadh mion phàrtaidh Ioslamach ri chèile. Ann an 2016 theab an t-arm ga chur a-mach às a dhreuchd ach sheas na daoine an aghaidh nan saighdearan. 'S e gu bheil na poileasaidhean aig Erdoğan san riaghaltas a' dol an aghaidh na rinn Mustafa Kemal Atatürk (1881 - 1938) a bha airson Poblachd neo-eaglaiseach - ris an canar \"Kemalizm\" (Gàidhlig: \"Kemalas\") - a chur an àite an Rìoghachd chreideamh a bh' ann fad linntean roimhe. 'S ann air Ioslam modaratach a tha Erdoğan a' dèanamh fòcas. Bha e na phrobhaist Istanbul bho 1994 - 1998 cuideachd.\n", "id": "37173", "title": "Recep Tayyıp Erdoğan"}
{"url": "https://gd.wikipedia.org/wiki?curid=37174", "text": "Pàrtaidh a' Cheartais agus Leasachadh\n\nTha Pàrtaidh a' Cheartais agus Leasachadh (Turcais: \"Adalet ve Kalkınma Partisi\" air neo \"AK Parti\") na phàrtaidh poileataigeach Ioslamach modaratach anns An Tuirc. Chaidh am pàrtaidh a stèidheachadh ann an 2001 le Abdullah Gül agus Recep Tayyıp Erdoğan is iadsan a' cur iomadh mion phàrtaidh Ioslamach ri chèile. Tha am pàrtaidh air a bhith sa chumhachd bho 2002 a-mach le Recep Tayyıp Erdoğan a bha os a chionn. 'S e gu bheil na poileasaidhean Pàrtaidh a' Cheartais agus Leasachadh san riaghaltas a' dol an aghaidh na rinn Mustafa Kemal Atatürk (1881 - 1938) a bha airson Poblachd neo-eaglaiseach - ris an canar \"Kemalizm\" (Gàidhlig: \"Kemalas\") - a chur an àite an Rìoghachd chreideamh a bh' ann fad linntean roimhe. Tha an AK Parti a' gabhail ri Ioslam modaratach agus nua-otomanas. \n\n", "id": "37174", "title": "Pàrtaidh a' Cheartais agus Leasachadh"}
